HEADLINE:तेरहवीं
उठते ही नरेंदर की आँखें नम हो गयीं।
उसे अभी भी यकीन नहीं हो रहा था की उसके पिता (रामजतन ) अब नहीं रहे, खैर ये आशंका तो उसे ३-४ दिन पहले से ही हो गयी थी, जब रामजतन अचानक से गिर पड़े थे।
वैद्य का कहना था की "हवा लग गयी है", रोज़ की तरह ही वो भोर में नहर के पास जा रहे थे, उस दिन उनकी तबियत भी थोड़ी नाजुक थी।
यही कोई ७५ वां बरसात चल रहा होगा।
ढलती उम्र और मौसम के प्रति संवेदनशीलता में बड़ा सम्बन्ध होता है।
हालांकि वो एक किसान थे लेकिन शरीर की गर्मी, हवा की ठंडक को सहन नहीं कर पायी।
वो अचानक से गिर पड़े।
गाँव वालों ने उन्हें उठाकर उनके घर ले आये।
तब से ही उनकी तबियत और भी बिगड़ती गयी।
‘पिता’ शब्द शायद छाँव का ही पर्यायवाची होगा, क्योंकि इस शब्द को धारण करने वाला जब चौखट छोड़ देता है, तो ऐसा लगता है जैसे एक बहुत पुराना पेड़, जो धूप व बरसात में एक छाँव, एक आसरा था, सूख गया हो।
शरीर चाहे जिन्दा हो या मुर्दा, जब तक ये चौखट के पास रहता है, एक आस बंधी होती है, एक आसरा लगा होता है लेकिन जैसे ही अर्थी उठती है, अचानक से उनके ख़ास चाहने वालों के शरीर में एक डर दौड़ जाता है।
एक कपकपी सी होने लगती है, हाथ काँपने लगते हैं, भीड़ मृत इंसान को अकेला समझती है जबकि जीवित इंसान अपने-आप को उस भीड़ में अकेला पाता है।
वो एक छोटे बच्चे की तरह चिल्लाने लगता है, शायद उसके रोने को सुन कर, जाने वाला वापस लौट आये लेकिन हमेशा शमशान से एक इंसान कम ही लौटता है।
ये डर जो वर्तमान में पैदा हुआ है ये असल में अतीत से जुड़ी हुई उन तमाम खूबसूरत यादों का परिणाम है, जिनमे वो गुजरा हुआ इंसान हमारे साथ था, लेकिन भविष्य में अब उसकी कमी रहेगी।
ये डर हर उस इंसान के साथ चलता है जो सुख व दुःख और मोह-माया की सीमा में बंधा हुआ है।
नरेंदर भी उनमें से एक था।
पिता के ढके हुए चेहरे की तरफ देखा।
जब भी रामजतन सोते थे, चेहरा उनका खुला ही रहता था, उन्हें ढक कर सोने की आदत नहीं थी, फिर आज इतना सुकून से कैसे सो सकते हैं ?
उधर कोई भी हरकत नहीं दिखी।
मृत्यु की शैय्या पर लेटा हुआ इंसान कितना असहाय सा दिखता है, वो भले ही शत्रु क्यों न हो, उस पर दया आ ही जाती है, ये तो फिर भी ‘पिता’ है।
वैसे तो प्राणी इस अनंत ब्रह्माण्ड के सामने नगण्य है, लेकिन हर उस एक प्राणी के जीवन के अनुभवों को देखा जाय तो उसमे भी असीमित क्षोभ-विक्षोभ दिखाई देंगे, यही क्षोभ-विक्षोभ इस ब्रह्माण्ड में मिलकर, इसका पुनः प्रसार करते हैं, अर्थात नगण्य प्राणी द्वारा किया हुआ कोई भी कर्म, ब्रह्माण्ड के भविष्य पर प्रभाव डालता है ।
रामजतन के अनुभव भी कहीं न कहीं आने वाले भविष्य पर प्रभाव डालेंगे।
फिलहाल तो अभी समाज उन्हें कितना तौलेगा, वो देखना है।
उनके मृत शरीर को नहला कर, सफ़ेद वस्त्र में लपेटा गया व देह को दक्षिणोत्तर कर के दोनों पैर के अंगूठों को रस्सी से आपस में बाँध दिया गया था।
‘राम नाम सत्य है, सत्य बोलो गत है …’ की ध्वनि के साथ लोग शमशान की ओर बढ़ चले।
शव की ज़िंदगी घर से घाट तक ही होती है।
शमशान एक ऐसी मंज़िल है जिसे हम न चाहते हुए भी पल-पल उसी की तरफ बढ़े चले जा रहे हैं।
शमशान एक द्वार भी है जहाँ शरीर को पंच-तत्वों में विलीन कर आत्मा को स्वतंत्र चरने के लिए छोड़ दिया जाता है।
नरेंदर ने स्नान किया, चिता की परिक्रमा कर, पिता के मुँह में तिल रखा।
गाय के घी का छिड़काव कर उसने, तीन रेखाएं खींची।
मिट्टी के घड़े में जल भरकर फिर से चिता की परिक्रमा की और घड़े को पिता के सिर के पास गिरा कर फोड़ दिया, चिता को अग्नि दी।
एक बांस की सहायता से शव के कपाल में छेद कर उसने इस अनुष्ठान का समापन किया।
ऐसा करते हुए उसके हाथ कांप रहे थे।
लोगों के लिए ये एक शव भले ही हो, लेकिन नरेंदर के लिए अभी भी उसके पिता ही थे, वो कैसे बांस से पिता के सिर में चोट कर सकता था, इसीलिए वो कांप रहा था, लेकिन पंडित व अन्य लोगों के बार-बार बल देने पर उसने ये अनुष्ठान भी किया।
पिता का अंतिम संस्कार करने के बाद सारे कर्म-काण्ड से विमुक्त होकर नरेंदर घर की ओर लौट चला।
गाँव के बड़े -बुजुर्ग भी साथ में थे।
भीड़ में रामजतन की ही बातें हो रही थीं, लोग उनके बारे में भला- भला बोल रहे थे, फिर तेरहवीं की बातें भी होने लगी।
नरेंदर का मन पिता के यादों से अशांत था, उसे डर था की वो घर लौटेगा और पिता वहां नहीं होंगे क्योंकि अभी अपने ही हाथों से उन्हें जला आया है।
घर के लोगों का सामना कैसे करेगा ?
अंकुर तो अपने दादा के आगे हम सब को भूल जाता था।
वो पूछेगा की दादा कहाँ गए तो क्या जवाब दूँगा ?
बाबा अब लौट के नहीं आएंगे, ये सत्य तो अब मुझे भी मान लेना होगा।
नरेंदर फिर घर लौट आया, आस-पड़ोस के लोग भी अपने-अपने घर को लौट गए।
कुछ रिश्तेदार अभी भी घर पे रुके थे।
पड़ोस के घर से खाना आ गया।
रात हो चुकी है, आज घर में थोड़ी शान्ति लग रही है।
लालटेन की जगह दीपक जल रहा है वो भी एक बाती वाला।
लौ भी थकी हुई सी है, मेढक बोल रहे हैं, शायद बारिश आने वाली होगी ।
“बाबा धान की फसल में कल पानी भरना है”- ऐसा कहते हुए नरेंदर अचानक से उठकर बगल वाली खटिया की तरफ देखने लगा, लेकिन वहां बाबा नहीं थे, झुर्री मौसा लेटे हुए थे।
अब उसे सच में एहसास हुआ की बाबा नहीं रहे।
लोगों की भीड़ में सच्चाई का पता नहीं लगता, लेकिन जब इंसान एकांत में होता है, तो उसके सवाल ही उसको जवाब दे देते हैं।
आज पहली बार उसने किसी का दाह-संस्कार किया।
शमशान में तो उसने सारी विधि जल्दी-जल्दी निपटा दी लेकिन अब फिर से एक-एक करके उन सभी क्रियाओं के बारे में वो सोच रहा है, जैसे वो सारी क्रियाएं उसके सामने फिर से दोहराई जा रहीं हो।
उसे याद है, जब वो बहुत बीमार पड़ा था, बाबा ने अपने हाथों से उसके मुँह में दवा रखा था, आज उसने बाबा के मुँह में तिल रख कर वो उधार चुकता कर दिया।
वो कैसे भूल सकता है की, बचपन में वो बाबा के चारो ओर गोल-गोल घूमता था, आज आखिरी बार फिर से बाबा के चारो ओर परिक्रमा कर उसने वो सिलसिला भी ख़तम कर दिया ।
उसे याद है, बाबा उसको गिनती सिखाने के लिए मिट्टी में रेखाएं खींचते थे, आज उसने तीन रेखाएं खींच कर बाबा को ये बता दिया की, उसने गिनती सीख ली है।
उसे ये भी याद है, जब वो मट्ठे की मटकी उठा कर ला रहा था और मटकी हाथ से छूट कर फूट गयी थी, तब बाबा ने हँसते हुए कहा था- "हो गया सब स्वाहा" , आज भी एक मटकी फूटी थी, एकदम उनके सिर के पास लेकिन बाबा ने कुछ नहीं कहा, बाबा क्यों नहीं उठे ?
काश !
बाबा उठ कर फिर से बोलते- "हो गया सब स्वाहा ", ऐसा सोचते हुए नरेंदर की आँखों से आँसू टपक पड़े, उसने करवट बदल कर आँसुओं को मिट्टी में गिर जाने का रास्ता दिया।
ये आँसू बड़े ही शांत थे, लेकिन उतने ही गरम भी थे, शायद उनमें दिमाग की तमाम चल रही उथल-पुथल, मोह, लगाव, प्रेम, पितृभक्ति, जिम्मेदारी, आशीर्वाद, धूप-छावं आदि अदृश्य भावनाओं का समन्वय था।
खैर, मिट्टी सब कुछ सोख लेती है, एक पूरा का पूरा इंसान भी, तो ये आँसू क्या चीज हैं।
एक इंसान के जीवन में रात या अंधकार का होना बहुत जरूरी है, यही एक ऐसी अवस्था है जब इंसान खुद को अपनी आत्मा के साथ अकेला पाता है, ये अंधकार ही तय करता है की आप कितने सक्षम हो, यही आपको आपकी जिम्मेदारियों, आपकी क्षमता व समाज की सामाजिकता का बोध कराता है।
फिर उगता हुआ सूरज या उजाला आपको उन्ही गुणों को अपनी जिंदगी में लागू करने का मौका देती है ।
उसे नींद नहीं आयी, वो रात भर करवटें बदलता रहा और मिट्टी, आँसू सोखती रही।
नया दिन है, एक नई सुबह, बस एक पुराना आदमी साथ नहीं है किन्तु उसकी यादें अभी भी नयी ही है, अब इन यादों की छांव मात्र ही रहेगी।
अगली सुबह सब-कुछ पहले जैसा ही लग रहा था, लोग फरसा, लाठी उठाये अपने खेतों की तरफ चल दिए, लेकिन हाँ एक बार अनायास ही नरेंदर या उसके घर की तरफ ज़रूर देखते।
उसका गाँव काफी बड़ा है, मगर पिछड़ा है जो समय की दौड़ में कदम से कदम न मिला सका और उन्नति में पीछे रह गया।
हाला की कुछ जमींदार लोग संपन्न भी हैं लेकिन यह सम्पन्नता केवल उनके खुद के लिए ही है, गाँव के विकास में उन्होंने कोई योगदान नहीं दिया।
समय बदला, सोच बदली, तो कुछ लोगों को एहसास हुआ की गाँव का विकास जरूरी है।
सही फैसले लेने के लिए पंच बना दिए गए, स्कूल खोल दिए गए ।
फिर भी अभी और विकास होना बाकी है, क्योंकि गाँव में जगह-जगह भिन्नताएं व्याप्त हैं, पंद्रह-बीस मकान ही ऐसे होंगे, जो की पक्के ईंटों के बने होंगे, इसके अलावा सभी मकान मिट्टी, खपड़े, सरपत व पेड़ों की लकड़ियों के हैं।
गाँव उन्नत तभी कहा जा सकता है जब उसके हर-एक घर सुखी व संपन्न हों।
लोग सुखी तो थे लेकिन संपन्न नहीं थे।
सुखी इसलिए थे क्योंकि संतुष्ट थे, और संतुष्ट इसलिए थे क्योंकि कुछ भी नया होने की कोई उम्मीद नहीं थी, रोज़ की दिनचर्या निर्धारित थी।
उनकी संतुष्टि में भी भिन्नताएं थीं और इसी के चलते कहीं-कहीं ईर्ष्या, द्वेष व जलन जैसे नकारात्मक गुण भी देखने को मिल जाते थे ।
सबका अपना-अपना काम निर्धारित था, ज्यादातर लोग किसान ही थे, खेतों पर निर्भर थे ।
नरेंदर का घर भी मिट्टी और खपड़े का बना हुआ है।
वह किसी जमींदार के खेत पर काम करता है, हालाँकि उसके पास तीन-चार बिस्सा अपना खेत भी है।
दोनों ही खेतों को वो सामान रूप से देखभाल करता है।
वैसे तो श्राद्ध अनुष्ठान के कारण अगले १० दिन तक नरेंदर व उसके घर वालों को एकदम अलग सा रहना चाहिए, लेकिन मानव का धर्म ही ‘कर्म प्रधान’ है, इसलिए उसे अपने कर्म के लिए घर से निकलना होगा ।
किसी के गुजर जाने से जीवन और समय की धारा कभी नहीं रूकती, क्योंकि दोनों को ही निरंतर बहते रहने का वरदान मिला हुआ है।
श्राद्ध अनुष्ठान करने के बाद वह खेतों में भी घूम आया करता, जिससे खेतों की देख-रेख हो जाती थी।
आज उसका मन खेत में जाने का नहीं कर रहा था।
फिर सोचा चलो चल के घूम आये, मन भी थोड़ा हल्का हो जाएगा।
घूमते -घूमते एक पंडित मिल गए।
हाल-चाल लेते हुए उन्होंने रामजतन की तेरही की बात छेड़ दी।
कम ही दिन बचे हैं , सारी व्यवस्था करने के लिए।
नरेंदर के दिमाग में एक और चिंता घर कर गयी की सारा इंतज़ाम कैसे होगा ?
अगर बीस-तीस लोगों को निमंत्रण दिया तो बाकी बुरा मान जाएंगे, व्यवहार तो सभी के यहाँ है, लेकिन अगर सभी घर से एक आदमी आएगा तो भी सत्तर-अस्सी आदमी, लेकिन ऐसा होता कहाँ हैं, तेरही खाने तो सभी आते हैं, इसका मतलब कुल मिला-जुला के ढाई-तीन सौ लोग।
इतने लोगों को बुलाने का मतलब है, तीन-चार हजार का ख़र्चा।
इतना पैसा एक साथ कहाँ से आएगा ?
घर में यही कोई सौ-पचास रूपए पड़े होंगे।
सनेही से तीस रूपए, हेला से बीस, खूंटिया से चालीस, दो हफ्ते पहले मंगरु २५ रूपए बाबा से उधार ले गया था , झुर्री मौसा को दो सौ उधार दिया था, उनसे वापस मांग लूंगा।
मामा की भी स्थति ठीक नहीं है, नहीं तो एकाक हजार का वहां से बंदोबस्त हो जाता।
पिछले बार का गेहूँ रखा है, उसे बेच के तीन-चार सौ का इंतज़ाम कर लूंगा, चलो अगर गेहूं नहीं बेचा तो तेरही की पूड़ी बनाने में खप जाएगा ।
फिर भी तीन- साढ़े तीन हजार की कमी पड़ रही है ।
कुछ पड़ोसी हैं जो उधार भी दे सकते हैं, मगर कितना ?
अधिक से अधिक सौ रूपए लेकिन उधार लेना नहीं है ।
बाकी का क्या ?
मन हल्का होने के बजाय और भारी हो गया ।
दोपहर हो चला था, खेत को देखते हुए वह वापस घर लौट आया।
पैसों के इंतज़ाम के लिए अगले ही दिन मौसी के यहाँ चला गया लेकिन वहां भी कुछ बात नहीं बन पाई, फिर मामा और फूफा के यहाँ।
शाम तक वापस लौटते हुए उसे आश्वासन मिल गया था की एक हजार तक का इंतज़ाम हो जाएगा ।
घर पर अंकुर और राधा बिटिया उसका इंतजार कर रहे थे।
राधा की उम्र यही कोई तेरह -चौदह साल होगी, अक्सर अपने दादा के साथ खेत के कामो में हाथ बंटाया करती थी।
नरेंदर के लिए सूरज जैसे जल्दी डूबने लगा था।
लेकिन उसे अगली सुबह का इंतज़ार नहीं होता, क्योंकि सुबह होने का मतलब है, तेरही की घड़ी में एक दिन कम हो जाना।
मन करता था की रात जल्दी न बीते।
चिंताओं ने रात की नींद भी हड़प ली थी।
एक बार तो ये भी सोचता था की तेरही अगर न करे तो ?
कल पंडित जी से बात करेंगे, शायद वो ही कोई हल निकालें ?
नरेंदर के गाँव से २ मील दूर से एक नहर जाती है ।
बरसात के अलावा, सिंचाई का यही एकमात्र श्रोत है।
खेतों के पास में ही एक तालाब बना हुआ है, जब नहर में पानी होता है तो एक छोटे रास्ते से तालाब भी भर दिया जाता व खेतों की सिचाई के लिए पानी इकट्ठा कर लिया जाता, यही तालाब बरसात के दिनों में खेतों से अतिरिक्त पानी निकालने के भी काम आता है।
रामजतन और नरेंदर मिलकर ये कार्यभार संभालते।
अब वो अकेला पड़ गया था।
अगले दिन नहर के पानी से खेतों की भराई करने के बाद, पंडित से मिलने गया ।
वहां पंडित जी ने जाने कौन-कौन से उपदेश दे डाले, कुछ मनुस्मृत, गरुणपुराण जैसी महान पुस्तकों का जिक्र भी किया, और अंत में नरेंदर को ये भी बताया की अगर वो तेरहवी नहीं करेगा तो रामजतन की आत्मा की मुक्ति नहीं हो पाएगी।
तेरह ब्राह्मणों को भोजन कराना आवश्यक है।
और कोई रास्ता नहीं है।
फिर उसने निर्णय लिया की केवल तेरह ब्राह्मणों को खाना खिला कर, पिता की तेरहवीं करेगा, क्योंकि उसकी आर्थिक स्थिति केवल इतना ही खर्चा उठा सकती थी ।बेस्टसेलर किताबें ऑनलाइन खरीदें अब नरेंदर को मृत्युपरांत होने वाले अनुष्ठान जैसे अस्थिविसर्जन, अस्थिसंचय, पिंडदान, पंचगव्य होम, एकोद्दिष्ट श्राद्ध, वसुगण श्राद्ध तथा रुद्रगण श्राद्ध, सपिंडीकरण श्राद्ध भी करने होंगे ।
लेकिन गाँव के लोग तो तेरही का इंतज़ार कर रहे थे, वो जहाँ भी जाता, खेत हो या नहर, मंदिर का चबूतरा हो या स्कूल का मैदान, कुएं का पत्थर हो या पीपल की छाँव, कोई न कोई मिल ही जाता ।
हाल-चाल लेने के बहाने, तेरहवीं की पूड़ी-कचौड़ी तक पहुँच ही जाते थे ।
नरेंदर भी क्या करता, हाँ में हाँ मिला कर रह जाता ।
एक बार तो उसने सोचा की दूसरे गाँव के एक अन्य पंडित हैं, उनसे भी चलकर सलाह लेनी चाहिए की क्या तेरह ब्राह्मणो को खाना खिलाने के बाद तेरहवीं पूरी हो जायेगी ?
उनसे बात की तो उन्होंने बताया की तेरह पंडितों को खाना खिलाने के साथ ही साथ गाय भी दान करनी होगी, इससे उसके पिता को स्वर्ग की प्राप्ति होगी ।
यहाँ तो खर्चा और भी बढ़ गया ।
रात में बादल घिर रहे थे, लेकिन हवाओं की वजह से सुबह होते -होते बादल भी छट लिए ।
अगले दिन कचौड़ी चाचा खेत में मिल गए ।
असल में उनका नाम भगत है, लेकिन गाँव के लोग उन्हें ‘कचौड़ी-चाचा’ ही बुलाते हैं, क्योंकि इन्हे कचौड़ी बहुत पसंद है, जब भी भंडारे में जाते हैं तो, कचौड़ी खाते भी हैं व ६ कचौड़ी झोले में भर भी लाते हैं ।
नरेंदर की आर्थिक स्थिति से वो भी अपरिचित नहीं थे, इसलिए सुझाव देने लगे की ज्यादा लोगों को निमंत्रण न दे केवल सौ लोग काफी हैं, जैसे पिछले साल सरजू ने दिया था ।
उनके जाने के बाद नरेंदर सोचने लगा कहाँ तेरह कहाँ सौ ?
यहाँ तो वो गाँव वालों को बुलाने ही नहीं वाला है, लेकिन हर कोई यही सोच के बैठा है तेरही होगी ।
उसे धीरे-धीरे ये बात लोगों के कान में डालनी होगी की वो केवल तेरह ब्राह्मणों को ही खिला पायेगा।
हर गाँव में कम से कम एक खबरी ज़रूर होता है, जिसे पूरे गाँव की खबर रहती है जैसे, किसके यहाँ कौन रिश्तेदार आया है, किसके घर में कलह चल रहा है, कौन-कौन अपनी जोरू का गुलाम है, किसके घर में रोज पकवान बनता है, शहर में किसकी नौकरी लगी है, किसकी बहु, सास की बात नहीं मानती, किन दो भाइयों में बंटवारा हो सकता है, आदि।
इस गाँव में भी दो हैं लल्लू व धनिया ।
नरेंदर ने लल्लू से मिलकर चुपके से उसके कान में ये बात डाल दी ।
फिर क्या था, एक शाम में पूरे गाँव को मालूम चल गया ।
अगले दिन दोपहर में उसके मौसा छह-सात सौ का बंदोबस्त कर लाये, तो उन्हें मालूम चला की नरेंदर छोटी सी तेरही करने वाला है जिसमे वो केवल तेरह ब्राह्मणों को भोजन कराएगा।
उन्होंने उसको समझाया, की तेरही बार-बार कहाँ होती है, रामजतन जैसे लोगों की तेरही धूम-धाम से होनी चाहिए, फूफा के पास से कुछ पैसे का बंदोबस्त हो जाएगा, थोड़ा उधार जमींदार से ले लेना, लेकिन तेरही ज़रूर करना, नहीं तो लोग क्या कहेंगे ।
गाँव के बड़े बुजुर्ग भी उसे समझाने लगे की पुत्र के किये हुए कर्म ही पिता को मुक्ति देते हैं इसलिए वो ऐसा कोई काम न करे की ऊपर उसके पिता को शर्मिंदगी हो ।
रामजतन कहा करते थे की कभी भी किसी से उधार मत लेना नहीं तो हमेशा सामनेवाले की नजरों से दबते चले जाओगे ।
यही वजह थी की उनपर एक पैसे का कर्जा नहीं था ।
इसलिए वो नहीं चाहता था की किसी से उधार लेकर वो तेरही करे।
उधर गाँव के लड़के मज़ाक भी बनाने लगे की एक साल के बाद तो उन लोगों ने सोचा की पूड़ी और बुनिया खाने को मिलेगा, वो भी हाथ से गया।
गाँव के पंडित अलग ही राग आलाप रहे थे, वो उसे समझा रहे थे की ग्रहण लगने वाला है, तेरही के बाद कुछ दान-पुण्य भी करना होगा, जैसे तिल का लड्डू, घी से भरे पात्र में एक छोटा चांदी का टुकड़ा डालकर, आदि ।
कोई क्यों नहीं उसकी स्थिति समझता ?
डर व चिंता से उसका मन जला जा रहा था, और उधर मुक्के में रखी दीपक भी।
रात के झींगुर पंचायत करने लगे थे, दूर सियार की आवाज नींद में विघ्न डालती व कुत्तों की कहासुनी से नींद करवट ले लेती।
बगल में देखा बाबा नहीं थे, उनकी खटिया एक किनारे खड़ी हुई है।
खटिये की टूटी हुई सुतलियाँ हवा से हिल रहीं है।
दक्खिन की हवा बह रही थी, मेढक सुर में सुर मिला रहे थे, हलके बादल भी चढ़ रहे हैं, बारिश हो सकती है…।
अगले दिन दोपहर में वो जमींदार के बेटे 'उदय प्रताप' के पास गया, उदय शहर की पढाई कर के लौटा था, फिर भी उसके मन में घमंड नहीं दिखता था, उसके विचार भी आम जमींदारों जैसे नहीं थे, वो इंसानियत में विश्वास करता था, शायद इसीलिए कभी-कभी गाँव के लोग उससे मिलने भी जाया करते थे ।
उदय से उसने सारा हाल कह दिया।
“पांच-छह सौ की मदद तो मैं ही कर सकता हूँ, इससे ज्यादा मेरे पास नहीं हैं, पिताजी से बात करनी होगी” -उदय ने सहानभूति व यकीन दिलाते हुए कहा ।
लेकिन नरेंदर को उधार नहीं चाहिए था।
उदय ने सोचने का वक़्त माँगा।
रात को बाहर खटिये पर उदय और नरेंदर बैठ कर मसले पर चिंतन करने लगे ।
उदय ने सुझाव दिया की वो तेरही न करे, केवल दान-पुण्य कर ले।
पांच-छः सौ का खर्चा आएगा ।
नरेंदर ने गाँव वालों का हाल बताया, लोगों के ताने, तेरही से उन लोगों की उम्मीदें, पंडित की चेतवानी और अपना डर उदय ने फिर समझाया- “ये लोग चार दिन बात करेंगे फिर भूल जायेंगे, लेकिन उसके लिए तुम्हें कितनी परेशानी झेलनी पड़ रही है।
जो लोग उधार लेते हैं, उनको किस-किस के आगे हाथ फैलाना पड़ता है, इसलिए केवल दान-पुण्य करके छोड़ दो, तुम्हारे बाबा भी यही चाहते होंगे।
तुम्हें दुःख में देख कर उनको भी मुक्ति नहीं चाहिए होगी, भला अपने पुत्र को कष्ट देकर, कोई भी पिता अपने रास्ते कैसे आसान कर सकेगा, नहीं नहीं, तुम इतने परेशान न हो।" फिर भी नरेंदर सहमत नहीं हुआ।
नरेंदर ने कहा- “अगर ये कदम आप लोग उठाओगे तो लोग नहीं बोलेंगे, लेकिन अगर मैंने ऐसा किया तो लोग ताने मार-मार कर जीना दूभर कर देंगे।" अंत में उसने कोई और रास्ता निकालने का आश्वासन दिया।
रात में खटिये पे लेटे हुए नरेंदर ने तेरही का हिसाब लगाया, अगर एक आदमी छह कचौड़ी खाये तो तीन सौ गुणे छह मतलब अट्ठारह सौ कचौड़ी , लोग घर भी ले जाएंगे सो तीन-चार सौ और मान लो, फिर कद्दू की सब्जी सौ-डेढ़ सौ किलो, बुनिया से कम तो लोग मानेगें नहीं, सो वो भी रख लो अस्सी-नब्बे रख लो ऐसा सोचते हुए आँख लग गयी।
लेकिन शुद्ध नींद नहीं आयी, उसमे भी यही सब गणनाओं का मिश्रण था।
जब नींद आयी तब दूर कहीं मुर्गे ने समय की गणना का एहसास दिलाया ।
उधर अगले दिन उदय के मन में एक विचार आया की अगर सारे गाँव वाले रामजतन की तेरही के लिए मिलकर पैसा इकट्ठा करें तो नरेंदर की मुश्किलें हल हो जाएंगी।
वैसे भी वो गाँव वालों के भले के लिए ही नहर व तालाब की देख-रेख करते थे, अब हम सबका ये दायित्व बनता है की उनकी आत्मा की शान्ति के लिए ये कदम उठाएं ।
उसने अपने पिता ‘सूर्यनारायण’ (जमींदार) के सामने ये विचार रखा।
जमींदार साहब भी उन्ही पांच पंचों में से एक पंच थे।
उन्हें भी ठीक लगा सो पंचायत के सामने ये प्रस्ताव रखने का मन बनाया।
सयोंग से आज मंगलवार यानी पंचायत का दिन भी है ।
पंचायत में काफी समस्याओं का हल निकाला जाता था, कभी-कभी हल नहीं तो रास्ते तो ज़रूर ही निकाले जाते थे इस बार भी कुछ समस्याएं सामने थीं जैसे, बारिश न होना, नहर से पानी काटकर तालाब भरने की जिम्मेदारी, कुएँ पर लगी काई को हटाने की जिम्मेदारी, बदरीनाथ व सोमनाथ के खेत का बंटवारा, स्कूल के नलकूप की मरम्मत आदि ।
इन सब समस्याओं के हल होने के बाद उदय प्रताप ने नरेंदर की समस्या रखी ।
पंचों को ये प्रस्ताव ठीक लगा, आखिर रामजतन जैसे नेक व मेहनती आदमी के लिए इस समाज का भी कुछ उत्तरदायित्व तो बनता ही है ।
पंचों ने गाँव वालों की राय जाननी चाही।
कुछ लोग नरेंदर के पक्ष में थे, तो कुछ लोग सहमत नहीं थे।
पंचों ने सब को सुना, जो लोग पक्ष में थे उन्हें व जो लोग सहमति में नहीं थे, उन्हें भी, क्योंकि पंचों को तो सारे गाँव को साथ लेकर चलना था और अंत में एक रास्ता निकाला ।
रास्ता ये था की सभी घरों से कुछ न कुछ पैसा इकट्ठा किया जाएगा, जो जिससे बन पड़ता है, दे सकते हैं, कोई अगर अन्न देना चाहे तो वो भी दे सकता है और इसके बदले में नरेंदर धान की फसल पकने के बाद उन सभी घरों की फसल-कटाई में मदद कर सकता है, जो जितने पैसे या अन्न का योगदान देगा, उसी अनुपात में नरेंदर उसकी मदद करेगा।
लोगों ने सोचा की धान की फसल बड़ी मेहनत मांगती है, लगाई, कटाई और फिर कुटाई।
वैसे भी एक-दो आदमी तो काम पर लगाने ही पड़ते हैं, जो तीस रूपया प्रति दिन के हिसाब से लेते ही हैं, चलो वो पैसा यहाँ ही लगा देते हैं, अब नरेंदर से ही काम निकलवा लेंगे, अगर साठ रूपया लगाया तो दो दिन का इंतज़ाम हो जाएगा।
अब जाकर लोग सहमत हुए और नरेंदर को भी कोई ऐतराज नहीं था।
लोगों को गुरुवार तक का समय दिया गया।
पंचों ने कहा ऐसा पहली बार हुआ है, जब सारा गाँव ही किसी की तेरही मनाएगा।
नरेंदर का जैसे बोझ हल्का हो गया हो, अब उसे उधार की भी जरूरत नहीं थी ।
रात पहले जितनी ही लम्बी होने लगी, आज बादल नहीं थे, तारे टिमटिमा रहे थे।
नरेंदर के साथ अंकुर भी दूसरे खटिये पे लेटा हुआ था, वो अक्सर पूछता की दादा कहाँ गए?
आज नरेंदर ने उसे बताया की वो देखो दूर जो तारा चमक रहा है, वहां हैं उसके दादा।
झींगुरों की आवाज़ के साथ आज एक भैंस भी चिल्ला रही है, शायद बच्चा देने वाली है ।
मेंढक भी शांत थे जैसे बारिश के इंतजार में थक चुके हों।
सियार नहीं बोल रहे हैं, अन्धकार एक अलग सी चुप्पी बांधे हुए है, बगल वाले घर में दीया, हवाओं से संघर्ष कर रहा है।
पेड़ों की डालियाँ चुरचुरा रहीं हैं।
आर्द्र नक्षत्र लगे हुए १० दिन बीत गए, लेकिन बारिश ने अपना रूप नहीं दिखाया।
गुरुवार तक ११ किलो चावल, २० किलो गेहूं व डेढ़-दो हज़ार रूपए इकट्ठा हो गए।
जिसने जो भी दिया, पंचों को लिखवा दिया।
बाकी का बंदोबस्त नरेंदर ने अपने रिश्तेदारों के द्वारा कर लिया ।
तेरही का कार्यक्रम आगे बढ़ा, नरेंदर के साथ-साथ कुछ लोग भी प्रबंध करने में जुट गए।
हलवाई खोजे गए, बर्तन, पतीले का इंतज़ाम किया गया, कद्दू काटे गए, बुनिया छाना गया, आटे की लोई बनाई गयी, तेल की कढ़ाई चढ़ गयी ।
तेरह ब्राह्मणों को भोजन कराने के बाद, गाँव के लोग भी जुट गए।
कुछ लोग खा भी रहे थे और घर के लिए भी बाँध रहे थे, उनका ये सोचना था की उनका भी पैसा लगा है सो वो स्वतंत्र हैं, उधर कचौड़ी चाचा की आवाज़ आयी- “६ कचौड़ी अलग से बाँध दो।“ सब लोगों के खाने के बाद ही नरेंदर और उसके परिवार ने खाना खाया, क्योंकि उन्हें डर था कहीं खाना कम न पड़ जाए।
शाम ५ बजे तक तेरही समाप्त हुई, नरेंदर और बेटी राधा पत्तल व पुरवा को एक जगह इकट्ठा कर रहे थे, जूठे पत्तल और छोड़ी गयी सब्जी-कचौड़ी को गाय-भैंस खा लेगी व पुरवा गल कर मिट्टीमें मिल जाएगा ।
बची हुई बुनिया और सब्जी को थोड़ा बचाकर, बाकी घरों में बाँट दिया गया।
फिर सारा परिवार बाहर बैठ के आपस में बातें करने लगे।
भगवान की कृपा से सब कुछ अच्छे से निपट गया, आज सुकून की नींद आएगी।
आज बाबा बहुत याद आ रहे हैं, ये उनके ही कर्म थे जो गाँव वालों ने मदद की, अन्यथा लोग तो खुद की उँगलियों में फर्क कर लेते हैं, हम तो फिर भी एक हाथ दूर के पड़ोसी हैं ।
गाँव के बहुत से लोग बैर रखते हैं, देखा था कैसा पंचायत में विरोध कर रहे थे, लेकिन जाने कौन सा योग बना, की सब लोग साथ हो गए ।
जब फसल का काम आएगा, हम लोग सबका हाथ बटाएंगे।
बातें करते-करते काफी समय बीत गया।
सब सोने चले गए, नरेंदर वहीं खटिया पर सोने की कोशिश करने लगा, ऊपर देखा तो काले-काले बादल उमड़ रहे थे, रात कुछ ज्यादा ही काली लग रही थी, मेढक फिर से बातें करने लगे थे, हवायीं धीमी बह रहीं थी, कुछ खुड़ ख़ुड़ाने की आवाज़ आ रहीं थी, उठ के देखा तो गाँव के कुत्ते पतली में से जूठन खोज रहे थे, वैसे तो जग्गा, मोती, करिया, मल्लू आदि कुत्तों को उनका हिस्सा पहले ही मिल चुका था, लेकिन शायद झींगुरों की झी-झी से उन्हें नींद नहीं आ रहीं थी।
नरेंदर फिर से लेट गया की तभी एक बूँद माथे पे गिरी, फिर दो बूँद हाथों पर, फिर चार-पांच बूंदें पैरों पर…इस नखत की पहली बारिश ने बादलों से बाहर झाँका, नरेंदर उठा और खटिया घर के अंदर करते हुए, बारिश को देखने लगा, उसकी पत्नी भी उठ गयी ।
ऐसे कितने ही लोग उठे होंगे, आखिर इन्ही ठंडी बूंदों का ही तो इंतजार था ।
बाबा की खटिया भी खड़ी थी, ऐसा लगा बाबा भी बारिश को देख रहे हों, झमा-झम बारिश ने पेड़ों-पत्तीयों, जानवरों और गावंवालों की सूखी तृष्णा को तर कर दिया, शायद बादलों को भी इसी तेरही का इंतज़ार रहा होगा क्योंकि आज आर्द्र नखत का भी तेरहवां दिन था, नरेंदर को ऐसा आभास हुआ जैसे बाबा को मुक्ति मिल गयी हो।
व्यर्थ ही उदयप्रताप बोलता था की तेरही मत करो, गाँव वाले क्या बोलते ?
कहाँ-कहाँ मज़ाक उड़ता ?
पंडितजी क्या कहते ?
सारे रिश्तेदार क्या सोचते…?
अंदर का मन इन्ही सवालों-जवाबों से घिरा हुआ था और बाहर की मिटटी, बारिश के थपेड़ों से।
अगले दिन कुछ लोगों के जुबान पे था की ये बारिश रामजतन की तेरही की वजह से ही हुई है, खैर गाँव वालों का क्या है, कुछ भी मान लेते हैं, वे तो 'गूलर के फूल' में भूत तक देख लेते हैं ।
नखत (नक्षत्र) ने अपने पैर आगे बढ़ाए, आर्द्र, पुनर्वसु, पुष्य, अश्लेषा, आदि को पार कर चैत्र तक पहुँच गया ।
कभी-कभी हमारे द्वारा की गयी परिकल्पना सटीक नहीं बैठती, जिसे हम अनहोनी का नाम दे देते हैं व उस घटना को दुर्भाग्य से जोड़ देते हैं।
इस बार की बारिश से ये दोनों शब्द 'अनहोनी' व 'दुर्भाग्य' फिर से परिभाषित हुए।
उम्मीद से ज्यादा बारिश हुई, धान की खेती के लिए जितने की जरूरत थी उससे तीन गुना ज्यादा, पानी कई-कई दिनों तक खेतों में जमा रहा।
नहर और तालाब भी भर गए थे, सो पानी निकलने का कोई रास्ता नहीं बन सका, ज्यादातर लोगों की फसलें खराब हो गयीं ।
लोगों ने इसे इंद्रदेव का कहर माना ।
जब लोग इस प्रतिकूल दशा से उबरे तो उन्हें ख्याल आया की नरेंदर को दिया हुआ पैसा कैसे वापस लिया जाय, क्योंकि न फसल है खेत में, न ही काम ।
उन्होंने पंचायत में ये मुद्दा उठाया, तो पंचों ने नरेंदर को गेहूं की फसल के लिए नियुक्त कर दिया, नरेंदर ने भी ये स्वीकार किया ।
नरेंदर के दस बिस्सा खेत के साथ ही साथ उसका साझा किया हुआ खेत भी खराब हुआ, खड़ी फसल मर गयीं ।
तेरही में जमा किये हुए अन्न लगभग ख़तम हो चुके थे ।
इस बार की मरी फसल को साझा करने के बाद थोड़ा ही चावल नरेंदर के भाग्य में आ पाया ।
३-४ महीने का काम तो चल गया लेकिन गेहूं की फसल तैयार होने में अभी ३-४ महीने और लगेंगे ।
भूख महीने नहीं बल्कि ‘दिन’ गिनती है ।
नरेंदर को चिंता होने लगी की बच्चों को कहीं भूखा न सोना पड़े।
असल में ये चिंता उसे तभी से घर कर गयीं थी जब उसने तेरही की रात मिट्टीके कोठिले में झांका था ।
उसमे १-२ महीने का गेहूं व २-३ महीने का चावल ही शेष था, और उसके ऊपर नई धान की फसल का मरना ।
चिंताएं निष्पक्ष होती हैं, इनपर समय या मौसम प्रभाव नहीं डालते, ये कभी भी, किसी पर आ सकती हैं।
गाँव के केराने के दुकान के सामने से जब वो गुजरता, उसे याद आता की घर में कुछ सामान ख़त्म हो गए हैं, घरवाली ने हल्दी लाने को कहा था, घरवाली ने प्याज लाने को कहा था, आदि ।
लेकिन जब उसे अपनी तंगी का आभास होता, तो वो अपने मन को समझा लेता, ये कहकर की हल्दी व प्याज के बिना भी काम चल सकता है, और घरवाली को ये कह देगा की जल्दीबाजी में सामान लाना भूल गया ।
इस तरह से तराजू के एक पड़ले में वो अपनी जेब को और दूसरे पड़ले में अपनी आवश्यकताओं को रखकर परिवार के वर्तमान का भार तौलता, तो उसे हर बार भविष्य ‘भारी’ ही दिखाई देता, वो दुकान से मुँह फेर लेता।
कम्बल ओढे हुए नरेंदर ने सूखे पत्तों को आग में डाला, फिर आग तापते हुए हाथों को आपस में रगड़ा ।
बहुत दिनों के मंथन के बाद उसने ये निर्णय लिया की अपनी बची हुई दस बिस्से की जमीन को जमींदार के पास गिरवी रख कर थोड़े अन्न लाएगा ।
अगले ही दिन वो जमींदार के पास अपनी ज़मीन गिरवी रख आया, हर महीने सूत के तौर पे, उसे उसकी ही ज़मीन पर काम करना होगा व फसल का बड़ा हिस्सा जमींदार को देना होगा, जब तक वो खेत का दाम वापस नहीं करता।
नरेंदर मान गया, क्योंकि उसे अपने परिवार के पेट का वर्तमान सुधारना था, भविष्य तो फिर भी दो हाथ दूर था ।
लेकिन भविष्य की मुट्ठी में क्या है, ये किसे पता ?
हम केवल कर्म कर सकते हैं, और अर्जित किये अनुभवों से आने वाले बुरे व अच्छे समय में किस तरह से अडिग रहे, ये सीख सकते हैं ।
ईश्वर हमें वो नहीं देता जो हमें 'अच्छा लगता है' बल्कि वो देता है जो 'हमारे लिए अच्छा होता है' ।
नरेंदर की परिकल्पना थी की अगली फसल में सब कुछ फिर से ठीक हो जाएगा, उसकी कोठली फिर अन्न से भर जायेगी और वो अगले २-३ सालों में अपना खेत छुड़ा लेगा, लेकिन विडम्बना ने अपने होने का अहसास दिखाया, दुर्भाग्य ने खुद को दोहराया, फसल में कीड़े लग गए ।
अगले कुछ सालों तक नरेंदर के साथ-साथ कई गाँव वालों की स्थिति गिरती गयी, और वो अपना खेत छुड़ा न सका ।
जिस खेत को उसके पिता ने अपनी मेहनत से ख़रीदा था, उसे उसने गिरवी रख दिया, उसे ऐसा लगा की उसने अपने पिता के बहे हुए पसीने को गिरवी रख दिया, या शायद पिता को ही…।
इसके अलावा कोई और रास्ता नहीं था, यही विचार पल-पल उसे छुब्ध रखता था, कभी-कभी तो वो ये भी सोचता था की उसके पिता को शान्ति मिली होगी या नहीं ?
समय मूक था, लेकिन अपनी परतों में लोगों के कर्मों को लिपटाये हुए अपनी धूरी पर खिसकता जा रहा था, इस तरह से भूत व वर्तमान का हिसाब रखते हुए उसे ४-५ साल बीत गए।
इस ब्रह्माण्ड में उपस्थित सभी तत्त्व सिमित हैं।
उन्ही तत्त्वों में से एक तत्त्व है 'आत्मा' ।
जितनी कल थीं उतनी ही आज भी हैं, किसी छोर एक जिंदगी पनपती है तो दूसरे छोर एक जिंदगी मुरझा जाती है, जीवन व मरण तो केवल क्रियाएं मात्र हैं ।
किसी जगहं एक जिंदगी ने आँखें खोली होंगी, तभी तो आज जमींदार साहब की आँखें बंद हुई हैं।
उदय प्रताप के पिता अब नहीं रहे ।
जमींदार साहब बड़े ही मान-सम्मान वाले आदमी थे, लोग उनका आदर भी करते थे और उनसे डरते भी थे ।
उदयप्रताप की प्रकृति उनसे अलग थी, वो मानवता के लिए ज्यादा सोचता था, फिर भी वो उसे बहुत चाहते थे ।
पता नहीं उसे ये शिक्षा शहर की पढ़ाई से मिली थी या फिर अपनी माँ से, खैर अब तो उसके सर से माँ-बाप दोनों का साया हट गया था ।
शमशान से लौटने के बाद उसका मन शांत भी था व छुब्ध भी ।
शांत इसलिए था क्योंकि यही प्रकृति का नियम है, कुछ भी नया नहीं हुआ है और छुब्ध इसलिए था क्योंकि अब कुछ पुराना भी तो नहीं रहा ।
इंसान भले ही कितने भी नए रिश्ते बना ले, ह्रदय के छोटे से कोने में पुराने रिश्तों की झलकियों को हमेशा संजो के रखता है ।
यही झलकियाँ उसे कमजोर भी बनाती हैं व मजबूत भी।
उदयप्रताप मन से कमजोर हो रहा था, लेकिन उसे उसकी इच्छाशक्ति ने संभाला।
अब आगे क्या करना है?
उधर नरेंदर के साथ कुछ लोग शमशान से लौटने के उपरान्त नहर में नहाने चले गए थे।
नरेंदर की ज़मीन अभी भी गिरवी रखी थी।
जमींदार के जाने के बाद अब उसका हिसाब उदयप्रताप ही रखेगा।
नरेंदर की बेटी राधा भी शादी के लायक हो गयी थी, उसके लिए भी लड़का देखा जा रहा था, लेकिन दहेज़ की मांग और शादी के खर्चे को झेलना अभी नरेंदर की जेब से बाहर था, अभी तक उसकी कोठली अन्न से नहीं भर पायी थी ।
जेठ की दोपहर है, नरेंदर अपने एक-दो पड़ोसियों के साथ, पीपल के पेड़ के नीचे बैठा बातें कर रहा है।
पेड़ों के लिए हमारे प्राचीन ग्रंथों में लिखा गया है- छायामन्यस्य कुर्वन्ति स्वयं तिष्ठन्ति चातपे ।
फलान्यपि परार्थाय वॄक्षा: सत्पुरूषा इव ।।
अर्थात, पेड़ खुद धूप में खड़े होकर दूसरों को छाया देते हैं।
उनके फल दूसरों के लिए हैं।
इसलिए वृक्ष 'सत्पुरुष' (सज्जनों) के समान हैं।
पत्ते फड़फड़ा रहे हैं, मोती कुत्ता बड़ा हो गया है, वो भी छांव में बैठा पैर से खुजली कर रहा है, गरम हवा के थपेड़े पीपल के पत्तों से टकराकर ठन्डे हो रहे हैं, कौवों में कुछ कहासुनी चल रही है ।
कुछ दिनों से एक काला कौवा अक्सर कांव -कांव करता रहता है।
जमींदार के विषय में बात करते हुए लोग ‘एक बड़ी तेरही’ की कल्पना कर रहे थे ।
सभी जानते थे की बड़े आदमी की तेरही खूब धूम-धाम से होती है ।
१० साल पहले उदयप्रताप के दादा की तेरही भी बड़ी भव्य हुई थी ।
इस बार तो लोगों ने काफी कुछ सोच के बैठा है, पूड़ी, कचौड़ी, २-३ प्रकार की सब्जी, रसगुल्ला, छेना, आदि।
आस-पास के गाँवों को मिला कर लगभग पांच-छह सौ लोग आमंत्रित होंगे, उस दिन किसी के घर चूल्हा नहीं जलेगा ।
४ दिन बाद पंचायत है, वहां भी तेरही की बातें होंगी, तब मालूम चल जाएगा की कितने लोगों का निमंत्रण होगा, वैसे भी जमींदार साहब, पंचों में से एक पंच थे, उनकी जगह किसी अन्य को भी नियुक्त किया जाएगा ।
आने वाली पंचायत थोड़ी ख़ास होगी ।
अगले तीन-चार दिनों तक, लोगों के मन में यही चलता रहा की पंच किसे बनाया जाएगा ?
तेरही कितनी धूम-धाम से मनाई जायेगी ?
आते-जाते लोग अक्सर जमींदार के घर की तरफ एक बार ज़रूर देखते।
असल में वो देखना चाहते थे की, तेरही की कितनी तैयारी हुईं?
तम्बू कब लगेंगे ?
हलवाइयों को चुना गया की नहीं ?
रिश्तेदार आये की नहीं?
उदयप्रताप व्यस्त है की नहीं ?
खाना बाहर बनेगा या घर के अंदर ?
निमंत्रण पत्र छपवाया गया की नहीं?
जमींदार के निधन की वजह से पिछले हफ्ते की पंचायत स्थगित कर दी गयी थी।
गाँव वालों की उत्सुकता में कोई कमी नहीं थी।
तेरही के तीन दिन बचे तो उन सब के मन में हड़कंप मच गया की अभी तक उदयप्रताप की तरफ से कोई भी तैयारी नहीं दिख रही है ।
आखिर कैसे होगा सबकुछ एक साथ ?
अंत में जब लोगों से न रहा गया तो खबरी से मालूम करवाया गया की आखिर बात क्या है ?
मालूम चला की तेरही नहीं होगी।
लेकिन क्यों ?
इसका सही उत्तर किसी को नहीं पता।
मंगलवार की पंचायत में पंच के नए सदस्य की नियुक्ति नहीं हो पायी, लेकिन तेरही को लेकर उदयप्रताप से ढेर सारे सवाल और तर्क किये गए।
लोग समझ नहीं पा रहे थे की, वजह क्या है।
इस तरह से रिवाज़ बदलने की जरूरत कैसे आ पड़ी?
जमींदार की आत्मा को शान्ति कैसे मिलेगी ?
समाज क्या कहेगा ?
आस-पास के गाँव वाले उदयप्रताप के समक्ष हसी नहीं उड़ाएंगे, लेकिन आपस में खुसर-फुसर तो जरूर ही करेंगे ।
उन्हें यकीन नहीं हुआ क्योंकि ऐसा तो किसी ने सोचा ही नहीं था।
ऐसा तो पहले कभी नहीं हुआ।
ऐसे तो समाज में गलत सन्देश पहुंचेगा।
वहां उपस्थित पंडित लोग भी समझाने लगे की बरसों चली आ रही परंपरा व रीती को नहीं बदलना चाहिए, आत्मा की शान्ति के लिए ये क्रियाएं करनी पड़ती है, शास्त्र भी यही कहता है, पिता को इस बंधन से मुक्त करने के लिए ही ये विधान बनाये गए हैं ।
उसके दादा ने ऐसा ही किया, फिर उसके पिता यानी जमींदार साहब ने और अब उसे भी ऐसा ही करना चाहिए ।
इस गाँव की कितनी बदनामी होगी, की पंच के बेटे ने गलत किया, स्वर्ग में बैठे हुए उसके पिता भी खुश नहीं होंगे।
पंचों, पंडितो व लोगों ने हर तरीके से उसे समझाने की कोशिश की लेकिन उसने केवल एक ही जवाब दिया की उसके पिता यानी जमींदार साहब नहीं चाहते थे की उनकी तेरही मनाई जाए, और वो बस उनकी आज्ञा का पालन कर रहा है ।
भला जमींदार साहब ऐसा क्यों चाहते थे ?
उदयप्रताप ने बताया की –“जमींदार साहब गाँव की स्थिति से खुश नहीं थे, इस गाँव में भी बहुत से ऐसे परिवार रहते हैं, जिनकी दाल-रोटी बहुत ही मुश्किल से चलती है, उन्हें सोचना पड़ता है पेट भर भोजन के लिए, वो आधा पेट ही खाते हैं जिससे अगले दिन के लिए अन्न बचा रहे, उनके कोठिले हमेशा खाली रहते हैं, कइयों के बच्चे तो कहानी से ही पेट भर लेते हैं।
ऐसे वक़्त में अगर उनपर कोई संकट आ जाए तो वो कैसे सँभालते होंगे ?
ऐसे वक़्त में अगर उनके घर किसी की मृत्यु हो जाए, तो वो तेरहवीं का खर्चा कैसे उठा पाएंगे ?” तभी बीच में उसकी बात काटते हुए पंडित जी बोल उठे- “भाई, तुम्हे ऐसी कौन सी आर्थिक कमी हो गयी की तेरहवीं का खर्चा नहीं उठा पाओगे?” उदयशंकर ने फिर बोलना शुरू किया- “बस वही बताने की कोशिश कर रहा हूँ, की ईश्वर की कृपा से मैं सक्षम हूँ, लेकिन जो लोग नहीं हैं, उनपर ये समाज कितना दबाव डालता है, धरती से लेकर स्वर्ग तक की सारी आपदाएं, विपदाएं गिना कर, उन लोगों के अंदर डर पैदा कर दिया जाता है, लोक-परलोक का बंधन बता कर किसी तरह से लोग दान-पुण्य जबरदस्ती करवा लेते हैं ।
अगर कोई तेरह लोगों को भोजन कराता है तो आस-पड़ोस के लोग नाराज़ हो जाते है, आस-पड़ोस के लोगों को भोजन कराओ तो बाकी गाँव के लोग नाराज़ हो जाते हैं, एक गाँव को न्योता भेजो तो दूसरे गाँव के लोग बात करना बंद कर देते है, आखिर एक ग़रीब जिसके घर खुद अन्न के लाले पड़े हों, वो दो-तीन सौ लोगों का खर्चा कैसे उठा पायेगा ?
पंडित लोग अलग दाएं-पुण्य मांगते हैं ।
ऐसे में जिसके पास ज़मीन है, उसे अपनी ज़मीन गिरवी रखनी पड़ती है, और जिसके पास ज़मीन नहीं है, उसे अपना सम्मान ।
इन परम्पराओं के आगे हम इतने मजबूर क्यों हो जाते हैं की इंसानियत को ही भूल जाते हैं।
जिस समय ये बनाये गए थे, उस समय का समाज कुछ और था, लोगों के मन में छल-कपट जैसी भावनाएं नहीं थीं, भावनाएं थी तो एक दूसरे के कष्ट को अपना कष्ट समझने की, परोपकार करने की ।
अब वो समाज नहीं रहा, तो फिर ये उम्मीदें क्यों ?
पंचों में से एक बोला- “नहीं-नहीं, वैसा ही समाज आज भी है, उदाहरण के तौर पे, ५ साल पहले ही की घटना देख लो, जब नरेंदर के पिता, रामजतन की मृत्यु हुई थी, तब सारे गाँव ने मिल कर तेरहवीं मनाई थी, परोपकार तो आज भी लोगों के अंदर है।“ उदयप्रताप उनकी बात काटते हुए- “उसी परोपकार के चलते आज भी नरेंदर की ज़मीन गिरवी है, वो परोपकार नहीं बल्कि व्यापार था ।
मुझे भी याद है, मैं भी यहीं पंचायत में बैठा था, लोगों ने मदद तो की लेकिन अपने स्वार्थ को दूसरे हाथ में रखकर, लोगों ने पैसे दिए, लेकिन मजदूरी का हिसाब लगाकर।
उस साल बारिश ज्यादा हुई, खेत में काम नहीं बचा तो लोगों ने उन पैसों के बदले नरेंदर से अपने घर के काम करवाने शुरू कर दिए, क्या यही समाज की परिभाषा थी ?
पिताजी अक्सर कहते थे की, समाज मनुष्य के लिए बना है, मनुष्य समाज के लिए नहीं ।
मुझे तो लगता है की रामजतन की आत्मा नरेंदर की स्थिति देख कर बहुत दुखी हुई होगी, भला एक पिता अपने बेटे को कष्ट देकर, परलोक के रास्ते कैसे सुगम कर सकता है ?
पंडित बोले- “शास्त्रों में तेरहवें दिन का महत्त्व बताया गया है, जन-सामान्य को भोजन कराने का रिवाज़ भी यहीं से आया है, इस दिन की गयी क्रियाओं से मरे हुए व्यक्ति की आत्मा को सदगति प्राप्त होती है, तुमने शहर में रहकर पढ़ाई की है, वहां की पुस्तकों में शास्त्रों की बातें नहीं होंगी ?
आम लोगों को इसके बारे में जानने के लिए शास्त्रों को पढ़ना पड़ेगा, अब शास्त्र, वेद, उपनिषद कौन पढ़ता है ?
इसीलिए संस्कार बना दिए गए, जिससे लोग इसको अपनाकर पुण्य कमाएं, और मरे हुए व्यक्ति को शान्ति प्रदान करें ।
मृतक के लिए किये जाने वाले अनुष्ठान के बारे में कितना जानते हो ?
उसकी आत्मा की शान्ति के लिए कौन-कौन सी क्रियाएं की जाती हैं ?
तेरहवीं का क्या महत्त्व है ?
तुम्हे कितना पता है ?
चलो वो सब छोडो, इतना बता दो की मृतक के पैर के अंगूठों को क्यों बाँध दिया जाता है ?” उदयप्रताप- “आपने सही कहा, मै शहर से पढ़ कर आया हूँ, इसीलिए ये सब के बारे में नहीं जानता, लेकिन पिछले साल मै शहर गया, वहां के पुस्तकालयों से ऋग्वेद, मनुस्मृति, उपनिषद व गरुणपुराण की कुछ प्रतियां ले आया था, उसका अध्ययन किया और जानना चाहा की मृत्यु के बाद कौन-कौन से कर्म-काण्ड किये जाते हैं, १३ वे दिन का महत्त्व क्या है ।“ फिर पंडितों व उदयप्रताप के बीच वाद-विवाद छिड़ गया ।
आगे बोलते हुए उदयप्रताप ने कहा- “इन्हीं पुस्तकों से मैं जाना की पैर के अंगूठों को आपस में इसलिए बाँध दिया जाता है जिससे आत्मा मूलाधार चक्र से होते हुए पुनः शरीर में प्रवेश न कर पाए ।
पैरों के अंगूठों को बांधने से उसके शरीर की दाहिनी व बाईं नाडी का संयोग होता है और शरीर की तरंगों का शरीर में ही गोलाकार आवा-गमन आरंभ होता है ।
इस अवस्था में मृतक के दोनों भागों से तरंगों का आगे बढ़ना आरंभ होता है जिससे शरीर के नाभिचक्र पर दबाव पडता है ।
इससे शेष निष्कासन योग्य सूक्ष्म वायु जोर से ऊपर दिशा में जाती है, व मुख अथवा नाक से निकलती है या फिर मस्तिष्क में स्थिर हो जाती है पंडित- "खोपड़ी क्यों छेदते हैं ?" उदयप्रताप- " अग्नि देने के पश्चात खोपड़ी छेदने के समय वो फंसी हुई सूक्ष्म वायु बाहर निकलती है ।“ पंडित- "उन तीन रेखाओं का क्या मतलब है ?" उदयप्रताप- "चिता को आग लगाने वाला व्यक्ति तीन रेखाएं खींचता है, ये तीन रेखाएं क्रमशः मृत्यु के देवता 'यम', शमशान के देवता 'काल' व मृत्यु की ओर इशारा करती हैं ।“ पंडित- "कपाल क्रिया का नाम सुना है ?" उदयप्रताप- " अनुष्ठान के दौरान समारोह का समापन ‘कपाल क्रिया’ द्वारा किया जाता है, आत्मा को मुक्त करने के लिए, एक बांस के साथ जलती हुई खोपड़ी को छेदने या तोड़ने का अनुष्ठान भी किया जाता है, जैसा की मैंने पहले ही बताया है ।“ फिर उदयप्रताप ने एक-एक करके सारे गूढ़ रहस्य लोगों के सामने रख दिए ।
आगे बोलते हुए- "वे सभी जो दाह संस्कार में शामिल होते हैं, और मृत शरीर या श्मशान के धुएं के संपर्क में आते हैं, दाह संस्कार के बाद जल्द से जल्द स्नान करते हैं, क्योंकि दाह संस्कार को अशुद्ध और प्रदूषणकारी माना जाता है।“ उन्ही पुस्तकों से मैंने जाना की- “पहले दिन से दसवें दिन तक तिलांजलि व पिंडदान क्यों किये जाते हैं, विषम श्राद्ध को विषम दिन ही क्यों किये जाते है, नौवें दिन से उत्तर-क्रिया करने का क्या महत्त्व है, अस्थि-विसर्जन क्यों दसवें दिन किया जाता है, ग्यारहवें दिन पंचगव्य-होम की क्रिया क्या है, एकोदिष्टा-श्राद्ध, वसुगण-श्राद्ध और रुद्रगण-श्राद्ध की विशेषता क्या है, बारहवें दिन के सपिंडीकरण-श्राद्ध से पितृलोक का सम्मान कैसे मिलता है, तेरहवें दिन के पाथेय-श्राद्ध और निधन-शांति के अनुष्ठान से आत्मा कैसे पृथ्वी के सारे वातावरण को छोड़कर व अपने परिजनों से हर प्रकार का नाता तोड़कर, अनंत ब्रह्माण्ड में विलीन हो जाती है, तेरहवें दिन ही वैदिक मन्त्रों के जरिये वरुण देवता व मृत्युंजय की पूजा की जाती है ।
वैसे तो मृतक से बिछड़ कर हम दुखी होते हैं, लेकिन इस तेरहवें दिन की घटना जिसमे आत्मा का परमात्मा (अनंत ब्रह्माण्ड) से मिलाप होता है, उस पल को हम एक उत्सव की तरह मनाते हैं, अपनी ख़ुशी को व्यक्त करने के लिए हम लोगों को खाने का निमंत्रण देते हैं, मिष्ठान का वितरण करते हैं, जिसे ‘तेरही (तेरहवीं)’ कहते हैं।“ सांसें भरते हुए उदयप्रताप ने बोला- “ऐसा अनिवार्य नहीं है की आप, लोगों को तेरही पे बुलाएं।
ये एक सुखकारी घटना है, जिसे एक उत्सव की भाँती मनाया जा सकता है लेकिन उत्सव का मतलब केवल भोजन से नहीं होता, आप किसी पर दबाव नहीं डाल सकते, जिसने श्राद्ध किया, उसकी श्रद्धा किसमे है, ये उसी को सोचने दीजिए, वो चाहे तो आपको भोजन कराये, दान-दक्षिणा दे या फिर केवल पानी ही पिला कर रह जाए, उसकी निंदा मत कीजिये।
जब एक आत्मा, उसी अनंत ब्रह्माण्ड में वापस लौटती है, जहाँ से वो आयी थी, तो ये गमन क्रिया एक हर्ष का पल है, हम सभी जीव-धारियों के लिए, और इस पल को आप-हम किसी भी तरह से मना सकते हैं, ये जिम्मेदारी हम सभी की होती है ना की केवल एक इंसान की ।
दूसरा सक्षम है या नहीं, उसकी आर्थिक स्थिति कैसी है, ये जानते हुए भी क्यों हम अनजान होकर केवल अपने स्वार्थ को ही देखते रहतें हैं?
अगर हमारी बड़ी इच्छा है तेरही मनाने की तो, सभी गाँव के लोग शारीरिक व आर्थिक सहयोग करके इस प्रक्रिया को बनाये रख सकते हैं।“ पंचायत में बैठे सभी लोग बड़े ध्यान से उदयप्रताप की एक-एक बातें सुन रहे थे, जेठ की दुपहर में अकस्मात ही एक सन्नाटा सा छा गया ।
केवल दो लोगों की आवाजें ही सुनाई दे रहीं थीं, एक उदयप्रताप की और दूसरी, पेड़ पर बैठे उस काले कौवे की ।
अब जाकर लोगों को तेरहवीं की सही परिभाषा मालूम चल रही थी, अन्यथा लोग तो तेरही का मतलब केवल भोज ही समझते थे ।
निःसंदेह हमारे पुराणों, उपनिषदों व वेदों में जो भी लिखा है, उन सभी के पीछे वैज्ञानिक व आध्यात्मिक तथ्य जुड़े हुए हैं और साथ ही जुड़े हुए हैं हजारों वर्षों के अनुभव ।
इन अनुभवों व अनुसंधानों को शब्द-बद्ध कर जीवमात्र के कल्याण के लिए लिखित करने वाले हमारे महर्षि, ऋषि ब्रह्मज्ञानी ही थे ।
ये प्रथाएं, कर्म-काण्ड व क्रियाएं इस सकल ब्रह्माण्ड के भविष्य और जीवधारियों, वनस्पतियों व पंचतत्त्वों को अनुकूल रखने के लिए ही बनाये गए थे ।
आवयश्कता है तो केवल सही मार्गदर्शन की, प्रथाओं व क्रियाओं में छिपे रहस्यों को उजागर करने की ।
इन्हे आदत तभी बनाइये जब इनमे छुपी गूढ़ता से अवगत हों अन्यथा ये केवल बोझ मात्र रह जाएंगी, जैसे 'तेरही' असमर्थ व्यक्ति के लिए केवल एक बोझ बन कर रह गयी है ।
जो पढ़े-लिखे हैं व जिनका एक उठाया कदम इस समाज में नई क्रान्ति ला सकता है, वो भी इन रहस्यों को छिपाते फिरते हैं या फिर वो खुद ही नहीं जानते ।
एक साल पहले मै भी 'तेरहवीं ' के रहस्य को नहीं जानता था, यही सोचता था की ब्राह्मणो व जन-सामान्य को भोजन व मिष्ठान वितरण करने के बाद ही मरे हुए व्यक्ति की आत्मा को सदगति मिलेगी, उसे परमात्मा की प्राप्ति होगी लेकिन जब इस रहस्य से अवगत हुआ तब जाके जाना की असल में आत्मा की सदगति (अनंत ब्रह्माण्ड में विलीन होना, परमात्मा से मिलाप) की घटना हो जाने के उपरान्त अपने हर्ष व उल्लास को व्यक्त करने के लिए हम इसे एक उत्सव की तरह मनाते हैं और मिष्ठान वितरण करते हैं ।
यह सदगति की घटना तेरहवें दिन किये गए पूजा-पाठ, मंत्र-उच्चारण, वरुण देवता व महा-मृत्युंजय की पूजा के साथ ही संपन्न हो जाती है, बाद में आप भोजन वितरण करें या न करें, दान-दक्षिणा दें या न दें, आत्मा को कोई फर्क नहीं पड़ता ।
वैसे तो सब लोग बराबर होते हैं फिर भी हर समाज में एक अलग तरह की भिन्नता व्याप्त रहती है जैसे, कुछ अनपढ़ हैं तो कुछ पढ़े-लिखे, कुछ निर्धन हैं तो कुछ धनवान, कुछ दुर्बल व कुछ बलवान ।
जब एक अनपढ़, निर्धन या दुर्बल व्यक्ति कोई कदम उठाता है, या कोई क्रांति लाता है तो लोग उसे उतना महत्त्व नहीं देते, लेकिन अगर कोई पढ़ा-लिखा, धनवान या सबल व्यक्ति उसी कदम को उठाता है या क्रांति लाता है तो उसका देखी-देखा बाकी लोग भी समर्थन करते हैं ।
इसका अर्थ ये है की समाज को सही दिशा दिखाने की जिम्मेदारी दुर्बल की तुलना में एक सबल की ज्यादा होती है ।
समाज की बागडोर का एक बड़ा हिस्सा, संपन्न व्यक्ति को अपने हाथों में लेना चाहिए, और यही बात मेरे पिताजी ने मुझे बतायी थी ।
मनुष्य कर्म प्रधान होता है, इसके द्वारा किये गए कार्यों से ही वो जाना जाता है ।
हमारे द्वारा किये गए कर्म से ही इस समाज का और अंततः इस पूरे पर्यावरण का भविष्य निर्भर करता है ।
हमारे शास्त्रों में कहा गया है-बेस्टसेलर किताबें ऑनलाइन खरीदें आदित्यचन्द्रावनिलोऽनलश्र्चद्यौर्भूमिरापो हॄदयं यमश्र्च ।
अहश्र्च रात्रिश्र्च उभे च संध्ये धर्माऽपि जानाति नरस्य वॄत्तम् ।।
अर्थात, सूर्य, चंद्र, वायु, अग्नि, आकाश, पृथ्वी, जल, हृदय, यम (मृत्यु), भोर व संध्या और धर्म, साक्षी है कि मनुष्य क्या करता है ।
ये पिताजी की ही इच्छा थी की लोग तेरही का सही अर्थ समझें ।
उनकी तेरहवीं परसों है, अगर शास्त्रों की माने तो पिताजी की आत्मा यहीं-कहीं हमारे समीप ही होगी, बिना तेरहवीं की क्रिया द्वारा उनको सदगति नहीं मिलेगी, और मुझे पूरा विश्वास है की वो भी मेरे इस संकल्प से निश्चिंत होकर परमात्मा में विलीन हो जाएंगे ।
तेरहवीं की क्रियाएं परसों संपन्न की जाएंगी, जिन्हे इसमें भाग लेना हो वो आमंत्रित है ।“ काफी वाद-विवाद व तर्क के बाद पंचों व अन्य लोगों के पास उदयप्रताप के सवालों का जवाब नहीं था, वो अपने साथ उन पुस्तकों को भी साथ लाया था, जिनमे ये गूढ़ रहस्य वर्णित था ।
पंडितों के मुँह भी सिल गए ।
सभा समाप्त की गयी ।
कुछ लोग खुश थे की उनके पास तेरही का सही ज्ञान था वहीँ कुछ लोग दुखी भी थे क्योंकि अब लोगों के पास तेरही का सही ज्ञान था ।
कुछ लोग उत्साहित थे की आने वाली तेरही एक नए तरीके से मनाई जायेगी, वहीँ कुछ लोग हतोत्साहित भी थे क्योंकि आने वाली तेरही अब पुराने तरीके से नहीं मनाई जायेगी ।
खैर, जहाँ दीपक है वहीँ अँधेरा भी है ।
शाम को अलग-अलग जगहों पर कई लोगों का झुंड सा बना हुआ दिख रहा था, तेरही की ही बातें चल रही थीं ।
कुछ लोग यही सोच रहे थे की इस बार की पूरी-कचौड़ी और बुनिया डूब गयी ।
वहीँ कुछ लोग अभी भी आसरा लगाए हुए थे की कम से कम मिठाई तो मिलनी ही चाहिए ।
कुछ लोग उदयप्रताप व शहर के पढाई की बड़ाई भी कर रहे थे ।
लोग एक-दूसरे के मन की टोह भी ले रहे थे की कौन-कौन जमींदार की तेरही में जाने वाला है ।
पंच भी आपस में एक-दूसरे के घर जाकर तेरही के बारे में ही चर्चा कर रहे थे ।
उदयप्रताप के पिता, एक पंच थे, एक जमींदार थे और दिल से ईमानदार भी थे ।
ऊपर से जब पंचों को मालूम चला की ये उनकी इच्छा थी की लोग तेरही की सही परिभाषा समझें, तो पंचों ने आपस में निर्णय लिया की, तेरही उसी तरीके से मनाई जायेगी, जैसा वो चाहते थे ।
अगले दिन सुबह ही वो लोग उदयप्रताप से मिलने गए, और ये भी आश्वासन दिया की जैसा वो चाहता है वैसा ही करे, वो लोग उसके साथ हैं ।
उन्ही पंचों में से एक पंच जमींदार साहब के घनिष्ठ मित्र भी थे, सो उन्होंने अपने तरफ से मिष्ठान वितरण का प्रस्ताव भी रखा, उदयप्रताप मान गया ।
उसी शाम नरेंदर अपने हाथ में एक कटोरा गेहूं लेकर उदयप्रताप से मिलने आया, उसके साथ कुछ अन्य लोग भी थे, वो सब भी कुछ न कुछ ले आये थे ।
उदयप्रताप बहुत खुश हुआ, उसे यकीन हो चला था की लोग सही मायने में अब तेरही का सही मतलब जान गए हैं ।
उसने हॅसते हुए नरेंदर से कहा- ' लो भाई, तुमने जैसा कहा, मैंने कर दिया ।' नरेंदर को कुछ समझ में नहीं आया ।
उदयप्रताप ने उसे याद दिलाया की एक दिन उसने कहा था- 'अगर ये कदम आप लोग उठाओगे तो लोग नहीं बोलेंगे ।' नरेंदर ने अपना आभार प्रगट किया क्योंकि उसे यकीन था की अब आने वाले समय में गरीब इन तेरही के खर्चों से बच जाएगा व लोग अब ज्यादा ताने भी नहीं मारेंगे क्योंकि उनके सामने पहले से ही ये उदाहरण मौजूद रहेगा ।
उन लोगों ने उदयप्रताप को तेरही के लिए लाया हुआ अन्न देना चाहा, और कहा की ये अन्न हम मजबूरी वश नहीं बल्कि अपनी श्रद्धा से दे रहे हैं, इसलिए इसे ले लीजिये और वो चाहे तो इसे किसी को दान दे सकता है ।
उदयप्रताप मान गया ।
अगले दिन सुबह-सुबह पंडित जी पहुंच गए, तेरहवीं का अनुष्ठान शुरू हो गया, विधिवत तरीके से निर्धारित क्रियाएं शुरू कर दी गयीं ।
लगभग सारे रिश्तेदार, गाँव के लगभग सभी लोग व कुछ लोग दूसरे गाँव के भी थे ।
इस बार लोग तेरहवीं की क्रियाओं को बड़े ध्यान से देख रहे थे ।
पहले की गयी तेरहियों में भी एकत्रित होते थे, लेकिन ध्यान कहीं और होता था ।
इस बार उन्हें दो दिन पहले ही तेरही की सही परिभाषा से अवगत कराया गया था ।
कुछ लोग बीच-बीच में खुसर-फुसर भी कर रहे थे जैसे ये क्यों हो रहा है?
ये मंत्र जाप किस भगवान के लिए है?
मृत्युंजय मंत्र कब बोला जाएगा?
वरुण देवता की पूजा कब होगी?
इत्यादि ।
समापन के पश्चात मिष्ठान वितरण कराया गया ।
कुछ लोग भीड़ का फायदा उठा कर दो-तीन बार मिठाई लेने का प्रयास कर रहे थे ।
लोगों के अंदर एक तरह का संतोष था, क्योंकि उन्हें एहसास हो रहा था की आज एक पवित्र आत्मा वापस उसी अनंत सागर में विलीन हो गयी, जहाँ से वो इस धरती पर आयी थी ।
उसी परमात्मा में उन सभी लोगों के पूर्वजों की आत्माएं भी कभी विलुप्त हुई होंगी।
पंडितों को पंचायत की तरफ से थोड़ी दान-दक्षिणा दे दी गयी ।
तेरही वाले दिन के बाद से वो काला कौवा फिर कभी भी नहीं दिखा ।
कुछ लोगों के मन में एक डर भी था की तेरही के अनुष्ठान में थोड़ा फेर-बदल किया गया है, लोगों व पंडितों को भोजन नहीं कराया गया, इसलिए कहीं जमींदार की आत्मा कोई प्रकोप न ला दे ।
कभी-कभी गाँव में कुछ लोग इस बात का तंज भी कसते थे की उदयप्रताप ने तेरही के पैसे बचा लिए ।
लोगों का क्या है, आप कम खाओगे तो भी बोलेंगे, और ज्यादा खाओगे तो भी ।
गुण व अवगुण दोनों का ही एक युग से दूसरे युग में स्थानांतरण होता है ।
ये तंज कसने की परंपरा हमें शायद त्रेतायुग से भेंट स्वरुप मिली होगी ।बेस्टसेलर किताबें ऑनलाइन खरीदें दिन बीतते गए, नखत बदलते गए ।
प्रचंड गर्मी से उड़ती धूल को बरसात के काले बादलों ने फिर से मिट्टी में मिला दिया, पेड़ो ने सुखी पत्तियों को गिरा कर, हरियाली का घूँघट ओढ़ा ।
खेतों के केंचुए गीली मिट्टी में अपनी आकृति बनाने लगे, एक बार फिर से मेंढकों की पंचायत बैठी ।
ईश्वर की कृपा से इस साल अच्छी बारिश हुई ।
पिछले साल की दशा को ध्यान में रखते हुए, पंचायत ने बरसात शुरू होने से पहले ही नहर बंद करवा दी थी ।
फसल झूमने लगे ।
समय ने किसानों के चेहरों पे मुस्कान छिड़कते हुए अपने कदम एक मौसम आगे बढ़ा दिए, जाड़े की शुरुआत हो चुकी है ।
धान की कटाई का भी श्री गणेश हुआ ।
उदयप्रताप जो की किसी काम से शहर गया था, वापस आ गया है उसे भी तो खेतों की फसल कटवानी है ।
लगभग एक-डेढ़ महीने में सारा खेतों का काम निपट गया, एक खुशियाली की लहर दौड़ गयी ।
लोगों ने दशहरा और दिवाली धूम-धाम से मनाई, जमींदारों के गोदाम भर गए, लेकिन कुछ लोगों की कोठलियाँ अभी भी आधी खाली थीं, जैसे नरेंदर की ।
गाँव का एक छोटा हिस्सा जवान हो रहा था, कुछ गरीब घरों की बेटियों के हाथ पीले करने की चिंता लोगों के माथे पे अदृश्य रेखाओं की तरह उभर रहीं थीं ।
दूसरे गाँव के रिश्ते तो तैयार थे, बस बात खर्चे और दहेज़ पे आकर रूक जाती ।
कोई साइकिल मांगता तो कोई रेडिओ, ऊपर से शादी का खर्चा अलग ।
एक लड़की ब्याहने का खर्चा लगभग ग्यारह-बारह हज़ार का था ।
नरेंदर के साथ कई लोगों ने पंचों के सामने इस परेशानी को रखा ।
पंचों के ये पूछने पर की कितने का इंतजाम हो चुका है, लोगों ने अपनी बचत को गिनते हुए कहा- “एक अकेले के पास एक से दो हजार बस ।”, लेकिन एक शादी का खर्च पांच गुना से भी ज्यादा ।
इस मुद्दे पर गंभीर चर्चा होने लगी, कुछ लोगों का मत था की २-३ साल रुक जाओ, बचत जब ज्यादा हो जायेगी तब सोचेंगे ।
वहीँ कुछ लोगों का मत था की जिनके पास जमीन है, वो उसे गिरवी रख के पैसों का इंतजाम कर सकते हैं ।
पंचों ने सब की बातें सुनी, फिर थोड़ा सोचकर अपनी राय देते हुए कहा की भले ही कन्यादान एक निजी कार्य हो लेकिन शादी-ब्याह को सामाजिक कार्य की दृष्टि से देखना चाहिए ।
क्योंकि जब एक गाँव से एक बेटी ब्याह कर के दूसरे गाँव जाती है, तो वो अपने चाल-चलन से केवल अपने परिवार की ही नहीं अपितु पूरे गाँव की मान-मर्यादा को दर्शाती है।
अगर कोई भी ऊंच-नीच होती है तो बदनामी पूरे गाँव की होती है, इसी तरह बेटी के व्यवहार से नाम भी पूरे गाँव का होता है ।
ये एक सामाजिक कार्य है, क्योंकि इसमें सारा गाँव ही शामिल होता है ।
पंचों ने उदयप्रताप की तरफ इशारा किया ।
तेरहवीं करने के लिए उदयप्रताप ने जो तर्क पंचों व गाँव वालों के सामने रखे थे, उससे पंच काफी प्रभावित हुए थे, उन्हें इस बात का भी ज्ञान हुआ की समाज की सही परिभाषा क्या है, और समाज का दायित्व क्या है, ये समाज यथार्थ में क्यों बनाये गए थे, इससे मानवता को क्या लाभ ?
उन्हें इस बात का भी यकीं हो गया था की समाज या समूह अगर किसी काम को मिल कर अंजाम देते हैं तो कोई भी काम सरल तरीके से संपन्न हो सकता है ।
अगर समाज की हर इकाई अपनी-अपनी जिम्मेदारियों को समझे तो कभी किसी एक अकेले पर बोझ न आये ।
उदयप्रताप भी पंचों के मत से पूरी तरीके से सहमत था, उसने सुझाव दिया ‘सामूहिक विवाह’ का ।
उसने कहा की 'तेरहवीं ' की तरह ही शादी-ब्याह भी एक सामाजिक योगदान है ।
अगर व्यक्ति विशेष अपनी आर्थिक या शारीरिक दशा के कारण यह कार्य करने में सक्षम नहीं है तो उसका भार बाकी समाज को ही उठाना चाहिए, क्योंकि एक इकाई कमजोर होने का मतलब है उस पूरे समाज का कमजोर हो जाना ।
वो अक्सर शहर जाया करता था, वहां उसने देखा की शहर में कुछ ऐसे विवाह केंद्र बने हुए थे, जहाँ सामूहिक विवाह किये जाते थें , ये विवाह केंद्र वहाँ की सरकार व लोगों के दान पर निर्भर होते थे ।
अपने प्रस्ताव में उसने ये उपाय दिया की हर घर से मदद की जाए, जिससे जितना बन पड़े, दे सकता है, अपने सामर्थ्य के हिसाब से ।
अगर औसतन सत्तर रूपए भी हर एक घर से मिले तो कुल पांच हजार, बाकी लड़की के घर वालों ने भी बचत की है, फिर उसने पूछा कुल कितनी बेटियाँ होंगी ब्याहने के लिए?
जवाब मिला ‘छह’ ।
सो वहां से औसतन हजार गुणे छह, मतलब छह हजार, कुल मिला कर हो गए दस-ग्यारह हजार ।
सामूहिक विवाह में एक साथ इन सभी लोगों का विवाह कर दिया जाए ।
इससे लोग अलग-अलग खर्चे से बचेंगे ।
सारे गाँव के लोगों और आस-पास के जितने भी गाँव हैं उन सभी को एक साथ निमंत्रण दिया जा सकता है ।
बाकी बचे पैसों से बेटी की भावी जिंदगी के लिए जरूरी सामान, उपहार या भेंट या फिर अपनी इच्छानुसार खर्च कर सकते हैं ।
इनमे से कुछ ऐसे लोग भी है जिनकी जमीने अभी भी गिरवी पड़ी हैं, वे उन पैसों से अपनी ज़मीन भी छुड़वा सकते हैं।
उदयप्रताप ने नरेंदर व अन्य लोगों की ओर इशारा करते हुए कहा।
इस तरह से हर साल लोग सामूहिक विवाह करके अपने ऊपर आये भारी खर्चे से मुक्ति पा सकते हैं, व समाज की परिभाषा को सिद्ध कर सकते है ।
पंचों को उम्मीद थी की उदयप्रताप कुछ ऐसा ही सुझाव देगा।
पंडितजी को इस सुझाव से थोड़ी आपत्ति हुई, सो वे पूरी तरीके से सहमत नहीं हुए शायद वो इसलिए की जो दान-दक्षिणा उन्हें हर बार शादियों में मिलती थी, अब केवल एक बार ही मिलेगी ।
कुछ और लोगों को भी आपत्ति हुई जिन्होने रामजतन की तेरही में योगदान दिया था ।
सभा का लगभग आधा हिस्सा इस प्रस्ताव से पूरी तरीके से सहमत नहीं था।
पंचों ने भी सोचने का थोड़ा वक़्त माँगा या फिर कोई और रास्ता भी है ?
लोगों को उदयप्रताप का प्रस्ताव सही लगा, कुछ लोग मना करना भी चाहते थे, लेकिन अपने घर की स्थिति को देख कर उन्हें भी यही रास्ता सही लगा ।
सभा के बाद अगले ५-६ दिनों तक लोग आपस में समूह बना कर उदयप्रताप के सुझाव पर बातें करते रहे, कुछ लोग मजाक भी उड़ा रहे थे की तेरही हो तो पैसा दो, शादी पड़े तो पैसा दो, कल को कहेंगे की फसल काटो तो पैसा दो, घर में आओ तो पैसा दो, खाना खाओ तो पैसा दो और सोने जाना है तो पेसा दो, उदयप्रताप को हो क्या गया है, हर जगह पैसे-पैसा दिखता है ।
वहीँ कुछ लोग अलग तंज कस रहे थे की तेरही की कचौड़ी तो डूबी ही थी, अब शादी-ब्याह की कचौड़ी भी डुबाने के चक्कर में पड़ा है ।
जहाँ साल में २-४ शादियों में न्योता मिलता था, अब केवल एक बार ही मिलेगा ।
दूसरी ओर गाँव का एक जिम्मेदार हिस्सा इस सुझाव पर हामी भर रहा था, वे लोग पूरी तरह से सहमत थे, वे प्रयास कर रहे थे की बाकी गाँव के लोग भी मंजूरी दें ।
पंचों ने आपस में सलाह करने के बाद इसी सुझाव पर अपना मत बनाया, उन लोगों ने पंडितजी को भी समझाया और आश्वासन दिलाया की उन्हें दान-पुण्य तो मिल ही जाएगा, आखिर उनका हक़ है ।
पूरे हफ्ते बस यही वाद-विवाद, संवाद चलता रहा ।
अंत में जाकर यही मत सब ने स्वीकारा, इसी में सारे समाज की भलाई है व यही समाज की परिभाषा भी है ।
खबरी के चलते आस-पड़ोस के गावों में भी खबर फ़ैल गयी ।
इस गाँव की तरह उन सभी गावों में हलचल मच गयी, लेकिन लोगों का ज्यादा हिस्सा इसके धनात्मक पहलुओं को देख रहा था ऊपर से ये कदम एक बड़े जमींदार की तरफ से उठाया गया था सो लोगों ने समर्थन किया ।
दो हफ़्तों के बाद की पंचायत में ये निर्णय ले लिया गया की एक भव्य सामूहिक विवाह का आयोजन किया जाएगा, पंडित से पूछ कर मुहूरत निकला गया, लगभग दो महीने बाद, फरवरी महीने की ‘तेरह’ तारीख ।
जिन छः कन्याओं का विवाह हो रहा था उनमे नरेंदर की बेटी राधा भी थी ।
नरेंदर की तरह ही कई पिताओं की मुश्किलें आसान हो गयीं ।
वो लोग यही सोचते रहे की अगर हर साल हम सौ रूपए का योगदान दे तो झुकते हुए कन्धों को कितना बड़ा सहारा मिल जाता है ।
दिसंबर बीत गया, जनवरी में फिर से पंचायत हुई, जिसमे होने वाले सामूहिक विवाह की तैयारियों पे ही चर्चा होती रही, पंचों की तरफ से एक मास्टर जी को पैसा इकठ्ठा करने के लिए लगाया गया ।
बड़े जमींदारों ने बड़ी मदद की, सभी लोगों के योगदान से पांच-छह हजार रूपए, गेहूं व चावल इकट्ठा कर लिए गए ।
लोगों को साठ-सत्तर रूपए दान करने में दुःख नहीं हुआ क्योंकि उन्हें पता था आज वो किसी और के लिए दान कर रहे हैं, कल को उनके लिए भी दान किया जाएगा ।
हाँ, थोड़ा दुःख उन लोगों को जरूर हुआ जिनके घर में ब्याहने को लडकियां नहीं थी ।
सो उन लोगों ने शारीरिक रूप से अपना समर्थन दिया।
अन्न रखने के लिए कई लोगों की कोठलियाँ इस्तेमाल की गयीं, जिनमे नरेंदर की कोठली भी थी ।
नरेंदर ने अपने कोठली की ओर झाँका, उसकी खाली पड़ी हुई कोठली अब पूरी भरी हुई थी, चलो थोड़े समय के लिए ही सही लेकिन, अन्न से भरी कोठली के दर्शन तो हुए ।
नरेंदर के दान किये हुए एक कटोरी चावल का बोझ आज उतर गया ।
कई बार ये बात भी उठी की तेरहवीं को अलग तरह से करने की वजह से शादी में कहीं कोई विपदा न आ जाये ।
तब हथेलियों को आपस में रगड़ते हुए उदयप्रताप ने समझाया की ५ साल पहले तेरहवीं पुराने तरीके से हुई थी लेकिन उसी साल भीषण बारिश हुई, खड़ी फसल खराब हो गयी, पिछले साल तेरहवीं अलग तरीके से हुई, फिर भी कोई कहर नहीं बरसा ?
क्योंकि प्रकृति मनुष्यों द्वारा बनाये गए समाज के रीती-रिवाजों से परे है ।
प्रकृति की आपदा को अंधविश्वास से मत जोड़ो।
प्रकृति अपने तरीके से अपने-आप को संतुलित करती है, इसकी इकाई केवल मनुष्य ही नहीं अपितु सूक्ष्म जीव से लेकर बड़े जीव तक सभी इसी के अंतर्गत आते हैं, यहाँ तक की निर्जीव पत्थर, पेड़-पौधे और पांच-तत्त्व भी इसी की देन है, अगर कहीं पर भी असंतुलन होगा तो ये खुद को संतुलित करेगी, भले ही वो घटना हम मनुष्यों के अनुकूल हो या प्रतिकूल ।
खेतों की मेढ़ों पर गिरी ओस की बूंदें ऐसी लगती हैं मानो गुजरती हुई रात ने बचे हुए मोतियों को माघ नक्षत्र से निकालकर हर जगह, हरी -हरी घास में छिड़क दिए हों।
आग के चारो ओर बैठकर लोग आने वाली बरात की की चर्चाएं कर रहे हैं, कुछ लोग आग में बाजरा व आलू भूज कर खा रहे हैं, वहीँ कुछ लोग फरसा और खुरपी लेकर खेतों में आलू खोदने के लिए निकल पड़े हैं, मोती, झब्बा, जग्गा आदि धान के पियरे पर सिकुड़ कर बैठे हुए हैं ।
इस सामूहिक विवाह के लिए जिन लोगों ने समर्थन नहीं दिया था, अब वे भी अपनी तरफ से कुछ न कुछ योगदान दे रहे हैं, ये होने वाले कार्यक्रम का उत्साह ही तो है, जो पैसा कम पड़ा उसका इंतज़ाम उदयप्रताप ने कर दिया ।
समय ने एक दिन आगे बढ़कर तेरह तारीख में प्रवेश किया, आज फ़रवरी की तेरह तारीख है, बरात आ चुकी है, मंडप सजे हुए हैं, पंडित मंत्रोच्चारण कर रहे हैं, उधर गरमागरम पुड़िया, कचौड़ियां छन रहीं है।
एक तरफ दहेज़ में देने के लिए साइकिलें व रेडियो रखे गए हैं वहीँ दूसरी ओर बरात वालों की तरफ से लायी गयीं साड़ियां, फल, फूल इत्यादि सामान।
रिश्तेदार आपस में मिल रहे हैं, ठण्ड का असर है, बूढ़े लोग कम्बल ओढ़े हुए हैं, पंच लोग व उदयप्रताप भी देख-रेख का काम कर रहे हैं, मंडप के एक तरफ महिलाएं सोहर गा रहीं है, मोती, जग्गा, झब्बा अपना झुंड बना कर, हलुवाई के आस-पास चक्कर लगा रहे हैं।
दिन में ही विवाह संपन्न कर दिया गया, अब भोजन आदि की व्यवस्था की जा रही है ।
बैठने के लिए पक्तियां बनाई गयीं, टाट व बोरे बिछा दिए गए हैं, दोने, पत्तल की थालियां व पानी पीने के लिए मिट्टी का पुरवा वितरण किया जा रहा है।
एक पंक्ति में एक साथ लगभग साठ-सत्तर लोग बैठ सकते हैं, कुल मिला कर लगभग पांच-छह सौ लोगों ने भोजन किया।
पूड़ी, कचौड़ी, दो रकम की सब्जी, चटनी और गुलाबजामुन ।
उन्ही पंक्तियों में से उस गाँव के किसी आदमी ने दूसरे से कहा- " तेरहवीं की पूड़ी तो नसीब हुई नहीं, अब यही मौका है, जी भर के खा लो, आखिर हमने भी तो इसमें पचास रूपए लगाए हैं", तभी दूसरा- "अरे !
ये भी तो तेरहवीं की ही पूड़ी है", पहले वाला- "वो कैसे ?
दूसरा- "आज तारीख है तेरह, मतलब फ़रवरी की तेरहवीं है आज, इसलिए ये भी तेरहवीं की ही पूड़ी है, समझे ?" पूड़ी-पूड़ी, चटनी-चटनी, पानी-पानी, सब्जी-सब्जी की आवाजें निकालते हुए लोग भोजन का वितरण कर रहे थे, तभी कचौड़ी चाचा की आवाज़ आयी- “छः कचौड़ी अलग से बाँध दो।” समाज शब्द संस्कृत के दो शब्दों से मिलकर बना है, 'सम' व 'अज' ।
सम का अर्थ, ‘समूह’ से है व अज का मतलब है, ‘साथ रहना’ ।
अर्थात समाज का शाब्दिक अर्थ है, ‘समूह में साथ रहना’।
हमें अनिवार्य रू ।।
ॐ त्र्यम्बकं यजामहे सुगन्धिं पुष्टिवर्धनम् उर्वारुकमिव बन्धनान् मृत्योर्मुक्षीय मामृतात् ।।
प से समाज की परिभाषा को समझना चाहिए।
यह परिवर्तनशील होता है।
इसकी यह गतिशीलता ही इसके विकास का मूल है, लेकिन इसका परिवर्तन व विकास जीवमात्र के भले के लिए होना चाहिए।

HEADLINE:ये दुनिया अगर मिल भी जाए तो क्या है
इस शहर में होटलों और बियर बारों में इत्मीनान से बैठकर पीना पसंद करने वालों में शायद ही कोई ऐसा होगा जो बख्शी को न जानता हो।
नशे में डूबी हुई-सी आँखें, दुबला-पतला घुलता हुआ-सा शरीर, लंबे काले बाल, अक्सर ही गहरे रंग की टी-शर्ट और नीली जीन्स पहने हुए जब वह माइक हाथ में थामता, तालियों की गड़गड़ाहट गूँज उठती।
कुछ अपने मन की और कुछ लोगों के मन की गाते हुए वह जैसे कोई दूसरा बख्शी ही हो जाता।
वह गाना चाहे जहाँ से शुरू करे, अंत किशोर कुमार के गाए गीत ‘घुंघरू की तरह बजता ही रहा हूँ मैं’ से करता।
धीरे- धीरे यह गीत ऑर्केस्ट्रा के उठने का गीत हो गया, चाहे वह जिस भी ऑर्केस्ट्रा में गा रहा हो।
बख्शी की एक खासियत थी, जो उसे होटल के दूसरे गाने वालों से अलग करती थी।
वह फरमाइश न कर पाने वालों के मन की बात को समझ लेता था।
कभी-कभी तो ब्रेक के दौरान वह सबसे उदास और अकेले ग्राहक के साथ बैठकर उसका साथ भी देता और उठते-उठते कई बार उसके कंधे पर दोस्ताना हाथ रखते हुए कहता भी – “उदासी से बचने के रास्ते शराबखानों से होकर नहीं गुजरते दोस्त!” इस शहर में कई ऐसे लोग हैं जो अपने शराब छोड़ने का सबब बख्शी के उस दोस्ताना वाक्य को मानते हैं।
इसलिए जब वह मरा तो अखबार और इलेक्ट्रॉनिक मीडिया में बगैर किसी खबर के उसे अंतिम विदाई देने के लिए सैकड़ों की संख्या में लोग जमा हो गए थे।
दाह संस्कार के बाद तो कई लोगों ने अंतिम बार अपने प्याले टकराए।
जैसे उनके पीने का संबंध केवल बख्शी की आवाज से ही था।
उसकी मौत के बाद होटलों में वैसे ही ऑर्केस्ट्रा चलते रहें।
उसकी पत्नी पहले की तरह संगीत से जुड़ी रही।
थोड़ी बेचैनी के बाद शराबखोरी के प्रति समर्पित लोगों ने किसी दूसरे गायक की आवाज का सिरा पकड़कर अपने प्यालों में शराब ढालनी शुरू कर दी।
चाँद हमेशा की तरह ही घटता बढ़ता रहा।
फिर भी कई लोग कहते हैं कि बख्शी उन्हें अब भी याद आता है और कई बार उसकी याद सताती है।
बेशक वह कलाकार था।
बेहतरीन कलाकार।
संगीत उसने भी कायदे से सीखा था।
किशोर वय में उसने भी सपना देखा था कि फिल्मों में गाएगा।
इस दिशा में छोटी मोटी कोशिशों के बाद वह ऐसी सफलता के दुरूह रास्तों की कभी न सुलझने वाली सच्चाइयों को समझ गया।
उस दिन उसने अपने सपने जलाकर खाक तो नहीं कर डाले लेकिन उन्हें फूलों की तरह ज़िन्दगी की डायरी में दबाकर ताक पर रख दिया और ऑर्केस्ट्रा के माइक को हाथों में थाम लिया।
मैंने एक दिन उससे पूछा भी था – ‘जब तुम्हें पता चल चुका था कि गायकी में सफलता की राह तुम कभी नहीं ढूँढ़ पाओगे तो वापस क्यों नहीं लौट गए?’ कुछ दार्शनिक अन्दाज में मुस्कुराते हुए उसने कहा – ‘सफलता का मतलब कहीं पहुँचकर वहीं बने रहना नहीं होता दोस्त!
कई बार किसी पसंदीदा रास्ते पर जीवन भर चलना भी सफलता ही होती है।’ ‘मान लिया, लेकिन तुमने भी तो कभी सोचा होगा कि तुम्हारे अपने गाए हुए गीत होंगे, दुनिया तुम्हें तुम्हारी आवाज से पहचानेगी।
तुम्हारे भी एलबम निकलेंगे।
संगीत के समारोहों में तुम भी बुलाए जाओगे और तुम्हें भी गुलदस्ते भेंट किए जाएंगे!’ बख्शी कुछ नहीं बोला।
बस अपने गिलास को देखता रहा।
उसके सपनों के सूखे फूल जिन पन्नों के बीच दबे थे, वो पन्ना मैंने अचानक खोल दिया था।
जवाब देना उसके लिए मुश्किल था।
जवाब दरअसल कोई था भी नहीं।
जवाब के नाम पर कुछ समझौते थे, जिस पर उदासी और अवसाद की किसी रात में उसने विवश होकर हस्ताक्षर किए थे और कलम की नोंक तोड़ दी थी।
फिर भी उसने कहा– ‘किसी और की धुन में अपनी आवाज को ढालकर इस दुनिया में ज़िन्दा रहना कोई छोटा काम नहीं है।
इसके लिए कलेजा चाहिए।
हम ताउम्र किसी और की इबारत पढ़ते हैं, किसी और की बनाई हुई गाड़ी पर चढ़ते हैं, किसी और के द्वारा लाया हुआ पानी पीते हैं।
यह शराब भी, जिसे हम अभी पी रहे हैं, किसी और के द्वारा बनाई गई है।
लेकिन जहाँ तक कला की मौलिकता का सवाल है, दुनिया में हर चीज एक साथ नकल भी है और मौलिक भी।
मामला आपके जुड़ाव का है, इन्वोल्व्मेंट का है।’ उसका जवाब खुद उसकी तसल्ली थी या ज़िन्दा रहने की ज़रूरत, यह कहना तो कठिन है।
लेकिन उस दिन के बाद मैंने उसके गाने में अजीब तरह की तब्दीलियाँ देखी।
मसलन अब वह सस्ते चलताऊ गानों की बजाय अक्सर शास्त्रीय पुट लिए हुए गीत गाता, और किसी-किसी अंतरा को अपनी ओर से कोई नया मोड़ भी दे देता।
ऐसे प्रयोग मेरी उपस्थिति में वह ज़रूर करता और उसके बाद कुछ अजीब नज़रों से मेरी ओर देखता।
मैं भी मुस्कुराकर उसे दाद देता।
यह सिलसिला बिना किसी घोषणा के कुछ महीनों तक चलता रहा।
उन दिनों मैं इस शहर में बिल्कुल नया था और अकेला भी।
मेरी शामें और रातें अक्सर उदास और खाली हुआ करती थीं।
किसी शहर से हारकर जब आप उसे छोड़ देते हैं तो वहाँ की यादें और निर्वासित हो जाने का बोध बहुत दिनों तक पीछा करता है।
वह आपको नए शहर में जल्द घुलने मिलने नहीं देता।
मेरी स्थिति भी इससे अलग नहीं थी।
काम का समय चूँकि नियत और बँधा हुआ था इसलिए दिन तो किसी तरह कट ही जाता था लेकिन शामें नहीं।
बस इन शामों को काटने के लिए ही मैं कभी कभी बार या सिनेमा हॉल जाने लगा।
मजे से तो नहीं कहूँगा, लेकिन ज़िन्दगी किसी तरह पटरी पर लौट रही थी।
बख्शी से मेरी मुलाकत तभी हुई।
और समय के साथ वह आत्मीयता में बदलती चली गई।
‘बख्शी, तुम इस शहर के तो नहीं लगते?
एक शाम मैंने उससे पूछा था।
‘क्यों, क्या तुम्हारी तरह मेरे सिर पर भी सींग उगे हैं?
बेहद मजाकिया अंदाज़ में उसने जवाब दिया।
न मालूम उसे देखकर मुझे हमेशा लगता कि उसका अतीत सीधा और आसान नहीं रहा होगा।
बल्कि पेंचदार, ऊबड़-खाबड़ और तकलीफों से भरा हुआ होगा।
उन तकलीफों के कुछ जिद्दी निशान मुझे हमेशा उसके चेहरे पर दिखाई पड़ते।
लेकिन आज वह आज अलग ही मूड में था।
मैंने जब इसका कारण पूछा तो बड़े रहस्यपूर्ण अंदाज़ में उसने कहा – ‘आज मैं आज़ाद हो गया हूँ।
पूरी तरह आज़ाद।’ मैं चुप रहा।
चाहता था कि वह अपनी ओर से जितना बताना चाहे, बताए।
कुछ भी पूछकर मैं उसकी तन्मयता को तोड़ना नहीं चाहता था।
लेकिन कुछ बताने की बजाय उसने एक चिट्ठी पकड़ा दी।
चिट्ठी किसी सुरिन्दर ने लिखी थी।
बहुत छोटी, चार लाइन की।
लिखा था- दारजी नहीं रहे।
कल ही उनकी मिट्टी हुई।
तुमको मरते हुए भी उन्होंने याद नहीं किया।
वैसे भी तुम्हें यहाँ कोई याद नहीं करता इसलिए आगे भी यहाँ आने की कोशिश मत करना।
उस कुतिया की वजह से तुम हमें पहले ही काफी तकलीफ दे चुके हो।
दारजी हमारे बीच की आखिरी कड़ी थे।
खेत खलिहान और दुकानें उन्होंने हमको बाँट दी है।
उम्मीद करते हैं कि अब तुम्हारी शकल हमें कभी देखने को नहीं मिलेगी।
तारीख दस दिन पहले की डली थी।
दारजी ज़रूर इसके पिता होंगे।
लेकिन बाकी चीजों पर रहस्य का परदा पड़ा रहा।
बख्शी ने अपना गिलास खाली किया और स्टेज पर पहुँच गया।
उसकी पत्नी दो-तीन गाने गा चुकी थी।
लेकिन बात कुछ जम नहीं पाई थी।
‘दोस्तो, उसने कहा, ‘पंद्रह अगस्त को देश आज़ाद हुआ था और आज चौबीस सितंबर मेरी रिहाई का दिन है।
लीजिए पेश है अपनी ही रिहाई को समर्पित यह तोहफा।
गिटार हाथ में लेकर उसके तारों को हल्के से छेड़ता हुआ वह मानो किसी गीत में डूब रहा था।
गायक चाहे जिस दर्जे का हो, जब अपनी आवाज के साथ गीत के बोलों और संगीत की लहरियों में डूबने लगे तो समझ लो कि उसने अपना समूचा वजूद उस क्षण के लिए संगीत को दे दिया है।
बख्शी ने गाना शुरू किया : ‘कोई हमदम न रहा, कोई सहारा न रहा, हम किसी के न रहे, कोई हमारा न रहा।
कोई हमदम न रहा।’, मजरूह सुलतानपुरी के लिखे और किशोर कुमार के गाए इस गीत ने मुझे कभी इतना उदास नहीं किया था जितना कि आज कर रहा था।
गीत भीतर की उन छिपी हुई दरारों से रिस रहा था, जिसे बख्शी अक्सर संदूक में ताला लगाकर रखता था।
उस दिन देर रात तक बख्शी इसी तरह के दुख और उदासी में डूबे हुए गीत गाता रहा।
मुसाफिर हूँ यारों।, कहीं दूर जब दिन ढल जाए।, नदियाँ से दरिया।, जाने वो कैसे लोग थे जिनके।, अकेला हूँ मैं इस दुनिया में।
जैसे गीतों की धारा लगातार बहती रही।
कुछ गानों में उसने वायलीन भी बजाया।
पत्नी के एक गाने पर ड्रम भी।
मुझे उस दिन एहसास हुआ कि हिंदी सिनेमा के गीतों ने लोगों के मनोभावों के विरेचन के लिए कितनी सारी जगहें रख छोड़ी हैं!
गानों में दुख की बाढ़ इतनी आ चुकी थी कि मैनेजर ने टोका- ‘ओए बख्शी, अब बंद भी कर यार।
साला आज न पानी की बिक्री हो रही है न चखने की।
सारे दुखी बंदे अपने आँसुओं के साथ ही पैग-शैग पी रहे हैं।
फ्रीजिंग का खर्चा भी नहीं निकल पाया आज।
बंद कर यार ये मुकेश टाइप गाना!’ बख्शी ने अचानक गाना बंद कर दिया।
जैसे बरसता हुआ पानी अचानक रुक गया हो।
यहाँ तक कि उसने अपना अंतिम गाना ‘घुँघरू की तरह’ भी नहीं गाया।
शायद उसे सबसे अंत में गाने के लिए रख छोड़ा था।
सारे वाद्य यंत्र पैक किए जाने लगे।
लेकिन हॉल में पूरी तरह सन्नाटा था।
सितंबर की आखिरी बारिश बरस कर शाम से ही चुप थी।
बादलों से लुका-छिपी करता हुआ भीगा चाँद भी निकल आया था।
और अपने किरणों के रेशमी कपड़े सुखा रहा था।
लेकिन हॉल में बैठे लोग तो किसी और ही बारिश में भीग कर चुप थे।
उसकी पत्नी ने भी अपना गिलास खाली किया और पूछा –‘घर कब तक आओगे?’ ‘तुम चलो, मैं थोड़ी देर से आता हूँ।
वह उठी और चुपचाप बाहर खड़ी उस नीली कार में बैठ गई।
बख्शी आज अकेला नहीं था।
ऑर्केस्ट्रा बंद होने के बाद वह वैसे भी कभी अकेला नहीं होता।
गाने का दौर खत्म होने के बाद भी बार एक-डेढ़ घंटे तक खुला रहता था इसलिए उसे कोई न कोई कद्रदान मिल ही जाता था।
फिर आज जिस तरह के गीत उसने गाए थे, उससे उसके अकेले रहने का सवाल ही नहीं था।
सारे दुखी बंदों के दुख के तार जैसे उसने छेड़ दिए थे।
कोई प्यार का मारा था, कोई परिवार का।
कोई संबंधों का मारा था, कोई व्यवसाय का।
किसी को अपना बचपन बुलाता था तो किसी को अपना बुढ़ापा सालता था।
एक तो सट्टे में पिछले पच्चीस दिनों से डबल चौआ न आने के कारण परेशान था!
ऐसे लोगों ने उसे अब घेर लिया था और अपने अपने गिलास से पीने का आग्रह कर रहे थे।
बेचारे वेटरों की हालत खराब थी।
छः-सात लोग पहले अलग-अलग टेबिल पर बैठे थे और उनका बिल भी बकाया था।
लेकिन वे सब अब बख्शी की टेबिल पर बैठे थे और अपन अपना ऑर्डर दे रहे थे।
वेटरों को उनके ऑर्डर ठीक ठीक काउंटर पर लिखाना था।
अन्यथा देर रात झक-झक होती और उनका टिप भी मारा जाता।
बख्शी की हालत तो और भी खराब थी।
वह कभी इसके आग्रह पर रम पीता तो उसके आग्रह पर व्हिस्की।
कभी बीयर का घूँट भरता तो कभी वोद्का का गिलास खाली करना पड़ता।
वह अपनी टेबिल पर ही नहीं घूम-घूम कर पी रहा था।
वैसे दो तीन तरह के कॉकटेल का तो वह आदि था ही, लेकिन आज कुछ ज्यादा ही हो गया था।
मैं भी बार में बैठा रहा।
मेरी दिलचस्पी उस सजा को जानने की थी, जिसकी रिहाई का वह जश्न मना रहा था।
आखिरकार सबको निपटाने के बाद वह मेरे पास आया।
बारह बजने में कुछ ही मिनट शेष थे।
बार की लगभग सभी बत्तियाँ बंद की जा चुकी थी।
यह इस बात का संकेत था कि अब आप उठ जाइए।
‘कैसा रहा मेरी रिहाई का जश्न?
उसने पूछा।
‘यदि जश्न से मन भर गया हो तो चलें?
मैंने कहा।
‘बस एक मिनट, उसने कहा और मैनेजर के पास जाकर एक बोतल और उठा लाया।
मैनेजर भी उसके पीछे-पीछे टेबिल तक चला आया- ‘अबे और कितनी पियेगा।
समझा इसे, मुझसे मुखातिब होकर उसने कहा, ‘साला खामखा अपने लीवर में डायनामायट फिट करने में लगा है।
ये जो डेढ़ पसली का शरीर है न, देखना किसी दिन उड़ जाएगा।’ ‘अभी तक तो दूसरों की शराब पी रहा था काका।
यदि अपनी न पियूँ तो पाप लगेगा।
इसका बिल आप मेरे हिसाब से काट लेना।’ ‘हिसाब।
कौन सा हिसाब?
यदि हिसाब करूं तो लेना ही लेना बनता है।
देना कुछ नहीं।
समझे।
जा अब।
कल शाम ठीक समय पर आ जाना।
कल क्यों, आज ही।
बारह से ऊपर हो गया है।
आज संडे है।
भूलना मत।
और आज ये मजनू टाइप गान मत गाना।
रात के दुखियों को सँभालते-सँभालते साला दिमाग का दही बन जाता है।
चल अब निकल।
और मुझे भी जाने दे।’ वह उठा और उसके साथ मैं भी उठ गया।
हम बाहर आ गए।
आपनी बाइक के पास आकर मैंने सिगरेट जलाई।
‘ये सिगरेट मत पिया कर।
फेफड़े का छाजन हो जाता है।’ मैंने एक लंबा कश खींचते हुए कहा – छलनी सुई से कहती है कि तेरी तुझे क्या दिक्कत है बे।’ उसने जोरदार ठहाका लगाया, ‘मस्त है बॉस, मस्त है।
तो सूजे भाई, अब चलें?’ ‘पहले अपनी गाड़ी तो निकाल।’ ‘गाड़ी रहने दे।
आज गाड़ी चलाने का मूड नहीं है।’ उसने अपनी बाइक बार की पार्किंग में खड़ी कर चाबी वहाँ के गार्ड को थमा दी।
फिर मेरी डिक्की में शराब और पानी की बोतल और दो डिस्पोज़ल गिलास रखे।
‘चलें अब।’ ‘तूझे घर ड्रॉप कर दूँ?’ ‘घर।
तुझे ये घर जाने की तैयारी लग रही है!
रात उफान पर है।
झिंगुरों का संगीत चारों ओर लहरा रहा है।
पूनम के चाँद ने राग भैरवी छेड़ दी है।
भीमसेन जोशी भी इसके सामने फीके हैं।
और तुझे घर की पड़ी है?
आज इस अनोखी महफिल का मज़ा हम दोनों लेते हैं।
क्या खयाल है?
वैसे भी आज संडे है।
तेरी छुट्टी बल्कि बोरियत का दिन।
ऐसे दिन को सो कर काटना चाहिए।
और इसके लिए रात भर जागना ज़रूरी है।’ ‘लेकिन इस वक़्त जाएँगे कहाँ?’ ‘इस शहर की सड़कों में रात को पीने का अपना ही मज़ा है।
बस पुलिस वगैरह से थोड़ा बच के रहना पड़ता है।
लेकिन डोंट फिकर।
इतने दिन का अनुभव आखिर किस काम आएगा?
पहले ज़रा घर चलते हैं।
बेटे को देख लूँ।’ हम दोनों उसके घर की ओर चल पड़े।
पीछे बैठकर वह मुझे रास्ता बताता रहा।
कॉलोनी की एक गली में घुसते ही उसने मुझे रोक दिया।
नीली गाड़ी अब भी वहीं खड़ी थी- ‘चल, कहीं और चलते हैं, उसने कहा, ‘ऑरेंज सिटी हॉस्पीटल चल।
वहाँ चाय टपरी के थोड़ा आगे पीने की बढ़िया व्यवस्था है।’ उसकी आवाज में खनक की जगह थोड़ी देर के लिए खिन्नता ज़रूर आई, लेकिन उसने तुरंत उस पर काबू पा लिया और मेहदी हसन को गुनगुनाने लगा – तुझे प्यार करते करते, मेरी उम्र बीत जाए।।
थोड़ी देर बाद वह भीमसेन जोशी को गुनगुनाने लगा–ये तनु मुंडना बे मुंडना।
आखिर मिट्टी में मिल जाना।
चाय की टपरी से कोई बीस कदम दूर बाँस की एक छप्पर छायी हुई थी।
हम वहीं बैठ गए।
एहतियात के तौर पर हमने अपने गिलास छुपा दिए थे।
लेकिन इस तरह से पीना मुझे बेवजह खतरा मोल लेना लग रहा था।
मैं फिर भी ले रहा था क्योंकि मुझे बख्शी की रिहाई के पन्नों को पढ़ना था।
एक दो पैग वहाँ पीने के बाद मैंने कहा- ‘यार बख्शी, इस तरह पीना मुझे अजीब लग रहा है।
हर तेज लाइट पर नशा कुछ नीचे चला जाता है।
चढ़ना तो बहुत दूर की बात है, पहले का भी उतर गया है।
यदि तूने रात का तमाम संगीत सुन लिया हो तो मेरे घर चलें।
वहाँ इत्मीनान से बैठते हैं।’ उस वक़्त इससे बेहतर प्रस्ताव कुछ हो ही नहीं सकता था।
उसने दोनों डिस्पोज़ल गिलास हवा में उछाले।
पानी की बोतल, जिसमें थोड़ा पानी बचा था, पास की झाड़ियों में जोर से फेंका।
झाड़ी से कुछ परिन्दे फड़फड़ाते हुए शोर मचाकर भागे।
‘सॉरी।, उसने परिन्दों से कहा, ‘तुम्हारे सुकून में खलल डालने के लिए सॉरी।’ और वह मेरी बाइक पर आकर बैठ गया।
जब हम दोनों फ्लैट में घुसे, रात का एक बज रहा था।
आज मैंने कितनी शराब पी थी यह तो याद न था।
लेकिन नशा छूमंतर था।
घर पहुँचकर मैंने दो गिलास निकाले।
फ्रीज से पानी की बोतल और नमकीन निकालकर टेबिल पर रखते हुए पूछा – ‘अब कुछ विस्तार से बताएगा?’ ‘क्या, उसने पूछा, जैसे सचमुच ही न जानता हो।
‘तो तू सचमुच नहीं जानता कि मैं क्या पूछ रहा हूँ?’ यार, तू मेरी पर्सनल लाइफ में इतना इंटरेस्ट मत दिखा।
लगने लगता है कि मैं भी कुछ हूँ।
अपने आपको  कुछ होना महसूस करना और फिर उसे दूसरों की नज़र में ना पाना बहुत तकलीफ देता है।
तू तो केवल मेरा गाना सुन और मेरी आवाज़ से अपने सूनेपन को भरता जा।’ मैंने सिगरेट जलाई और पूछा – ‘ये सुरिन्दर कौन है, और दारजी।?’ कुछ देर वह खामोश रहा।
फिर अपना गिलास एक ही साँस में खाली करने के बाद बोला – ‘सुरिन्दर मेरा छोटा भाई है और दारजी मेरे पिता, जिनके बारे में तो तुम जान ही चुके हो कि वे अब इस दुनिया में नहीं हैं।’ ‘और कुतिया।?’ ‘कुतिया।
वे लोग रेहाना को आज भी प्यार से कुतिया ही कहते हैं।
छोड़ यार, ज्यादा लंबी या महान स्टोरी नहीं है।
तू जबरन खींच रहा है।
मैं बख्शी हूँ, राजिन्दर बख्शी, और इस खुशनुमा रात की नाव में बैठकर तेरे साथ जाम टकरा रहा हूँ।
क्या इसका कोई मोल नहीं है, जो तू मेरा अतीत कुरेद रहा है?’ ‘तूने ही मुझे कुरेदने का अवसर दिया है, चिट्ठी पढ़वाकर।’  फिर खामोशी।
इस दौरान मेरा चेहरा वैसे ही सख्त बना रहा।
आँखों में प्रश्नवाचक चिह्न वैसे ही जमे रहे।
जब उसने जान लिया कि मैं बहलने, बहकने या पिघलने वाला नहीं हूँ तो बोला –‘बहुत छोटी सी स्टोरी है अपनी।
मैं सिक्ख परिवार से हूँ।
बचपन में जूड़ा भी रखता था।
लेकिन ’84 के दंगों के बाद दारजी ने कटवा दिया।
तब मैं चार साल का था।
हम लोग मूलतः पाकिस्तान के रहने वाले हैं।
विभाजन के थोड़ा पहले दारजी अपने पिता के साथ बैतूल आकर बस गए थे।
अपनी मेहनत से उन्होंने खेती-बाड़ी, दुकान, मकान सबकुछ बनाया।
हम छः भाई-बहन हैं।
चार भाई, दो बहन।
मैं तीसरे नंबर का लड़का हूँ।
सुरिन्दर मुझसे छोटा है और सबसे छोटी कुल्लो।
‘मुझे रेहाना से प्यार हो गया था।
गुजरात दंगों के बाद की बात है यह।
घर वालों के विरोध के बावजूद हम सुधरे नहीं।
गरम खून जो था!
फिर हम बनारस भाग गए।
वहीं तीन महिने छुप-छुपाकर रहे।
एक दिन रेहाना अचानक गायब हो गई।
दो दिन बाद गंगा पार उसकी लाश मिली।
फिर कुछ हफ्ते बाद कुल्लो पागल हो गई।
बाद में पता चला कि सुरिन्दर और उसके साथियों ने रेहाना को मारकर फेंक दिया था।
बदले में उनके लोगों ने कुल्लो का रेप किया।
उसी सदमे में वो पागल हो गई।
हमारे मुहल्ले में इसी को लेकर दंगा भी हो गया था।
बस तभी तय हो गया कि अब घर नहीं लौटना है।
तीन-चार साल भटकता रहा।
कानपुर, लखनऊ, कोलकाता, मुंबई, दिल्ली, इलाहाबाद।
एक बेचैनी भरी तलाश।
जैसे चील किसी चीज़ की तलाश में आसमान में उड़ती है, मैं भी उड़ा-उड़ा फिरता था!
संगीत उसी समय मुझ पर फिर से हावी हुआ था।
इसी में मैंने पैर जमाने की कोशिश की।
उम्मीद के हर कतरे को खँगाला।
अपना छोटा-मोटा ऑर्केस्ट्रा भी खड़ा किया।
स्कूल-कॉलेज में प्रोग्राम किए।
लेकिन बात कुछ बनी नहीं।
‘और यह शादी?’ ‘कामना मुझे लखनऊ में मिली थी, एक प्रोग्राम के दौरान।
माँ-बाप नहीं थे।
बुआ के घर पली-बढ़ी थी।
मुलाकातें हुई।
प्यार बढ़ा।
और हमने शादी कर ली।
फिर हम यहाँ नागपुर आ गए।
‘उसके घर वालों ने कोई खोज-खबर नहीं ली?’ ‘नहीं, उनके लिहाज से तो ये ठीक ही हुआ था।
बस इतनी-सी बात है।’ कुछ लोग ज़िन्दगी की छोटी छोटी बातों को भी कोस भर खींच कर बताते हैं।
शायद ये उनका शगल होता है।
लेकिन कुछ दूसरी तरह के लोग भी होते हैं जो कोस भर की बात को सेंटीमीटर में नाप देते हैं।
हो सकता है कि ऐसे लोग अकेले में अपनी परछाई से बातें करते होंगे।
लेकिन आप उनकी निजी ज़िन्दगी के बारे में ज्यादा नहीं बात कर सकते।
बख्शी दूसरी तरह का आदमी था।
वन वे ट्राफ़िक के नियमों का पूरी ईमानदारी और कड़ाई से पालन करने वाला।
वह केवल घटना बता सकता था, वह भी टुकड़ों में।
उसके पीछे छुपी बेचैनी को चुपचाप जी लेता या गीतों के रास्ते बहा देता।
फिर भी मैंने पूछा- ‘और यह गीत संगीत?’ ‘भला हो तेरा, कम से कम तू इसे संगीत तो कहता है।
नहीं तो मेरी हैसियत बार और होटलों में गाने वाले एक दो टके के गायक के अलावा और क्या है!
ये रात में मेरे गीतों पर झूमने वाले और मुझे पीने का आग्रह करने वालों को तुम देखते हो न, ये सब अपने गम के मारे लोग हैं।
मेरी आवाज़ की चादर में छुपकर कुछ पल के लिए झपकी ले लेते हैं।
कभी इनसे दिन में मिलूँ तो शायद पहचानेंगे भी नहीं।’ ‘मैं तेरी फिलॉसोफी नहीं पूछ रहा हूँ।
ये पूछ रहा हूँ कि गीत संगीत की शुरुआत कबसे हुई।?’ ‘बैतुल में ही एक उस्ताद थे, करीमुद्दीन खाँ साहेब।
बेहद जानकार, लेकिन बहुत ही लो प्रोफाइल के आदमी।
संगीत को दुनिया में जीने का सलीका कहते थे।
रेहाना उन्हीं की बेटी थी।
अब यह उनकी आवाज़ का असर था या रेहाना की शोख हरकतों का असर, कि मैं दस-बारह साल की उम्र से ही उस ओर खिंचता चला गया।
घर वालों को पता चला।
पहले रोक-टोक हुई।
फिर पिटाई हुई।
उसके बाद चोरी-छिपे तालीम चली।
अंतिम एक दो सालों में तालीम और प्यार दोनों साथ-साथ चले।
और उसके बाद हमने भागने का फैसला किया।
आगे की कहानी तो तुम जान ही गए हो।’ ‘तुम्हारे उस्ताद।
उनका क्या हुआ?’ ‘पक्का तो पता नहीं।
दंगे में वे भी मारे गए थे।
उन पर मुहल्ले वालों ने जासूसी का आरोप लगाया था।
कहते हैं कि प्रशासन की देख-रेख में जब एक उग्र भीड़ ने उन पर हमला किया, तब वे मीरा का कोई भजन गा रहे थे।
कमरे में कुछ देर तक खामोशी छाई रही।
फिर मैंने पूछा- ‘तो शुरुआत तुम्हारी क्लासिकल म्यूज़िक से हुई थी?
फिर ये फिल्मी गाने, गिटार, ड्रम वगैरह?’ ‘जुनून और जिद ने क्लासिकल सिखाया, ज़रूरत और थपेड़ों ने बाकी सबकुछ।’ वह फिर चुप हो गया।
मैं जान रहा था कि इससे ज्यादा उससे अपने बारे में बुलवाना संभव नहीं है।
‘खैर, छोड़ यार, अब अपने बारे में कुछ बता।’ ‘मेरे पास बताने के लिए कुछ खास नहीं है।’ उसके सवाल पर एक मजबूत बैरियर लगाते हुए मैंने कहा।
‘जो कहता हैं ना कि मेरे पास बताने को कुछ नहीं है, दरअसल उसी के पास बताने को बहुत कुछ होता है।
जमाने की नब्ज़ को ऐसे लोग अपनी चुप्पियों से थामे हुए रहते हैं।’ ‘अच्छा।
उसकी आँखों में झाँकते हुए मैंने कहा तो वह ठठाकर हँस पड़ा।
‘आज बात कुछ ज्यादा ही हो गई।
देखो शराब भी हमारे इंतज़ार में कैसे बेचैन हुई जा रही है?’ बातों के सिरे को शराब की ओर मोड़ते हुए मैंने कहा।
‘जे बात।
उसने अपनी हथेलियों को जाँघों पर जोर से मारते हुए कहा और गिलास में शराब ढाली।
हमने उस रात को सुबह तक पहुँचाई और पस्त होकर फर्श पर बिखर गए।
बीच में मेरी नींद खुली।
वह फर्श पर ऐसे पड़ा था जैसे कोई कटा हुआ पेड़।
मैं फिर सो गया।
और दोपहर के बाद जब मेरी नींद और खुमारी दोनों टूटी, वह जा चुका था।
x           x           x           x दो सप्ताह उससे मिले बगैर गुजर गए।
कुछ ऑफिस की परेशानियाँ, कुछ उस रात का असर कि मैं खुद टालता रहा।
चाहता था कि अपनी ज़िन्दगी के खड्डों से जितने परदे उसने उठाए हैं उन्हें फिर ठीक तरह से ढँक ले, उसके बाद ही मिलूँगा।
ठीक दो हफ्ते बाद शनिवार की शाम मैं बार पहुँच गया।
लेकिन बख्शी के गीतों की जगह वहाँ म्यूज़िक सिस्टम पर गाने बज रहे थे।
बार शनिवार के बावजूद खाली खाली सा ही था।
जब नौ बज गए और उसके आने की कोई आशा नहीं बची तो मैं सीधे बार मैनेजर के पास पहुँचा और बख्शी के बारे में पूछा।
‘नाम मत ले उसका।।
का, उसने गाली दी, ‘यदि पीना है तो यहाँ बैठो।
वही सर्विस मिलेगी।
बार दारु से चलता है किसी दो टके के गवैये के रेंकने से नहीं।’ मैं उसकी झल्लाहट को समझ रहा था इसलिए अपना सा मुँह लेकर चला आया।
एक और पैग का ऑर्डर देते हुए बख्शी के बारे में सोचता रहा।
कहाँ होगा इस वक़्त?
वेटर से भी पूछा।
लेकिन उसने मैनेजर की ओर इशारा करते हुए जीभ दाँतों से काट ली।
बिल चुकाकर बाहर गार्ड से भी पूछा – नहीँ मालूम साब, उसने टका सा जवाब दिया।
इस वक़्त घर जाना तो बेकार ही होगा।
लेकिन आखिर गया कहाँ होगा?
उस रात मैं घर तो चला आया लेकिन बख्शी की याद मथती रही।
हर बार एक से ही सवाल- गया कहाँ होगा?
कुछ हो-हवा तो नहीं गया?
कहीं शहर छोड़कर ही तो नहीं चला गया?
मैं जितने सवाल सोचता और ज्यादा उलझता जाता।
बबूल की डालियों में पतंग की तरह।
फोन तो कभी वह उठाता ही नहीं, सो करने का भी कोई मतलब नहीं था।
एक दो बार लगाया भी, लेकिन हमेशा की तरह स्विच ऑफ था।
अगले दिन लगभग दस बजे के आसपास मैं उसके घर पहुँचा।
घर ढूँढ़ने में काफी मशक्कत करनी पड़ी।
एक ही बार तो आया था।
वह भी रात में और नशे की खुमारी में।
तब घर भी कहाँ आया था।
गली से ही लौट गया था।
वह तो नीली गाड़ी के खड़े होने की जगह से अन्दाज़ा लगाया था कि यही घर होगा।
घर के सामने एक पाँच-छः साल का बच्चा खेल रहा था।
‘बख्शी का घर यही है?’ मैंने पूछा।
‘पापा घर में नहीं हैं।’ ‘मम्मी हैं।’ ‘जी।
मम्मी देखो कोई आया है’, वह अंदर की ओर भागा।
थोड़ी देर बाद कामना निकली।
‘बख्शी घर में नहीं है?’ ‘नहीं रात से लौटे नहीं हैं।’ ‘क्या आप लोगों ने ब्लू डायमंड छोड़ दिया है?’ ‘हाँ, वो आजकल होटल प्राइड में हैं।’ ‘और आप।?’ ‘मैं तलाश में हूँ।
मेरा मतलब काम की तलाश में हूँ।’ सूनी मुस्कुराहट के साथ उसने जवाब दिया।
‘प्राइड का टाइम भी शाम का ही रहता है न?’ ‘जी।’ ‘ठीक है।
मैं उससे शाम को वहीं मिल लूँगा।
अच्छा नमस्ते।’ मैं चला आया।
यह तो पता चल चुका था कि बख्शी इसी शहर में है।
लेकिन क्यों, यह बात समझ में नहीं आ रही थी।
और वह भी अकेले।
जबकि वह और कामना, दोनों साथ गाते थे।
सारी बातें उससे मिलकर ही जानी जा सकती थी।
लेकिन होटल प्राइड।
थ्री स्टार होटल।
महीने के अंतिम दिन थे।
जेब वहाँ जाने की गवाही नहीं दे रहे थे।
वहाँ हर चीज की कीमत तिगुनी-चौगनी होती है।
लेकिन उससे मिलने का इसके अलावा कोई रास्ता भी तो नहीं था!
मैं जान-बूझकर वहाँ देर से पहुँचा ताकि कम से कम ऑर्डर करना पड़े।
बख्शी स्टेज पर था।
मुझे देखकर वह मुस्कुराया।
गाना खत्म करने के बाद उसने जल्दी से एक चिट लिखी और वेटर को थमा दी।
‘साढ़े दस के बाद मधुशाला बार में मिलो, यहाँ नहीं।’ मैंने अभी ऑर्डर दिया नहीं था, इसलिए तुरंत उठ गया।
साढ़े दस बजने में एक घंटे की देरी थी इसलिए थोड़ा इधर उधर घूमकर मधुशाला पहुँचा और कोने की टेबिल पर जम गया।
वह लगभग पौने ग्यारह बजे आया।
और आते ही हाय-हैलो के बाद अपना पैग बनाया।
बिल्कुल पटियाला और एक ही साँस में खाली कर गया।
जैसे जनम-जनम का प्यासा हो।
पहला पैग पीने के बाद के बाद जब मैंने उसे कुर्सी की पीठ से टिकते देखा तो पूछा – ‘होटल प्राइड कब से ज्वाइन कर लिया।
कम से कम बता तो सकता था।
नंबर तेरे पास है ना?’ ‘बस यार।।ज्वाइन कर लिया।
तीन हजार ज्यादा का ऑफर मिला तो कर लिया।’ अचानक बगल वाली टेबिल में बैठे किसी पुराने कद्रदान ने बख्शी को पहचान लिया और लपक कर उससे मिला – ‘क्यों बख्शी भाई, कहाँ हो आजकल ?
दस दिन हो गए तुम्हारी आवाज़ के बगैर पीते हुए।
साली चढ़ती ही नहीं।
इतने दिन हो गए दारु से अपना कलेजा जलाते हुए।
लेकिन ये साली अब भी तुम्हारी ही वफादार है।’ ‘आजकल प्राइड में हूँ कपूर साब।।,’ उसने संक्षिप्त सा जवाब दिया।
जैसे पूरे मुद्दे को टालना चाहता हो।
‘प्राइड।
अपना वहाँ जाना तो नहीं हो पाएगा।
लेकिन किसी दिन ज़रूर आऊँगा।
खैर अभी मिले हो तो ज़रा एक गाना गुनगुना दो।
आज का पीना तो सफल हो जाए!’ बख्शी ने उसकी इस आत्मीय माँग पर ‘नाम गुम जाएगा’ की कुछ पंक्तियाँ गुनगुना दी।
कद्रदान दाद और धन्यवाद देता हुआ अपनी टेबिल पर लौट गाया।
‘तो कैसा चल रहा है प्राइड में, मैंने पूछा।
‘बस ठीक ही है’, उसके जवाब में थ्री स्टार में गाने या तीन हजार की बढ़ोतरी का कोई उत्साहजनक चिह्न नहीं था।
साफ लग रहा था कि वह अपने इस निर्णय से खुश नहीं है।
‘क्यों, यहाँ खुश नहीं है?
‘खुशी।, वह मुस्कुराया, ‘खुशी यहाँ होती है यहाँ’ उसने अपने सीने की बाँयी ओर इशारा किया, ‘यदि यहाँ खुशी नहीं है तो दुनिया अपनी पूरी भव्यता के बावजूद कब्रिस्तान है।’ ‘जब तूने खुद एक नई जगह, एक नया रास्ता, एक नया अंदाज़ चुना है तो तुझे खुश होना चाहिए।
यदि आदमी अपने निर्णय को लेकर खुश नहीं है, संतुष्ट नहीं है तो वह कभी हो भी नहीं सकता।’ नहीं मालूम मेरे इस वाक्य के कारण या अपनी इच्छा के कारण वह फिर टुकड़ों में बताने लगा – ‘ब्लू डायमंड का गिटारिस्ट ऑर्केस्ट्रा छोड़कर चला गया था।
मुझे भी ऑफर मिला।
अब बार में गाना कोई स्थायी तो होता नहीं।
बार मालिक को मेरे जैसा या मुझसे सस्ता कोई दूसरा मिलता तो वह भी मुझे निकाल देता।
तो बस मैं प्राइड चला गया।
असल में थ्री स्टार में गाने का मेरा यह पहला अनुभव है।
इसको लेकर थोड़ा आकर्षण भी था।
लेकिन यहाँ का महौल बिल्कुल अलग है।
यहाँ न तो वे निस्छल कद्रदान हैं और न ही हमप्याले श्रोता।
पीने पिलाने की भी कोई रियायत नहीं।
शाम को अपने गानों की लिस्ट मैनेजर को दिखाकर सहमति लेनी पड़ती है।
दस बजे ऑर्केस्ट्रा खत्म।
पर कतरे तोते की तरह मुझे यहाँ रटी-रटाई चीजें पेश करनी पड़ती है।’ ‘तो छोड़ दे।
जब मन नहीं लग रहा है तो क्यों कर रहा है?’ ‘लेकिन जाऊँगा कहाँ?
मैंने अब तक किसी के सामने काम के लिए हाथ नहीं फैलाया है।
हर बार मुझे सामने से ही ऑफर ही मिला है।’ ‘और भाभी जी।?’ ‘हाँ यार मेरी करनी बेचारी वो झेल रही है।
मेरे काम छोड़ने के बाद वहाँ का ऑर्केस्ट्रा भी बंद हो गया।
प्राइड होटल उसे लेने को तैयार नहीं है।’ ‘मुझे लगता है कि तुझे ये बार और होटल का चक्कर छोड़कर अपना ग्रुप बनाना चाहिए।
कम से कम संतुष्टि तो रहेगी,’ मैंने सुझाया।
वह हँसा, ‘संतुष्टि।
संतुष्टि से पेट नहीं भरता।
ग्रुप बनाऊँ भी तो पेश कहाँ करूँगा?
गणेश पूजा और दुर्गा पूजा में भी पहले जैसा ऑर्केस्ट्रा नहीं होता।
मंत्रियों-नेताओं और नाच-गानों ने वो मंच हथिया लिए हैं।
शादी-ब्याह से काम चल जाता था।
वहाँ भी अब डीजे।
बजता है।’ ‘फिर।।, मैंने प्रश्न किया।
‘देखते हैं।
आशा और निराशा से भरा हुआ एक संक्षिप्त सा वाक्य।
साफ था कि इस मुद्दे को अब वह खींचना नहीं चाहता था।
मैंने भी जोर नहीं दिया।
लेकिन उसके चेहरे पर अपने मन का कुछ ना कर पाने की तड़प साफ दिखाई पड़ रही थी।
‘कल रात कहाँ रह गए थे?’ ‘ये सड़कें भी तो रहने की जगह है।
दिन में तो सब इस पर केवल चलते हैं।
लेकिन रात को इसे तन्हा छोड़ जाते हैं।
मैं कभी कभी रातों को इनसे मिलने चला आता हूँ।
रात के सन्नाटे में अपने ही पैरों की आवाज़ सुनने से ज्याद सुकून इस दुनिया में किसी और चीज में नहीं है।’ ‘अभी।।, मैंने पूछा।
‘घर जाऊँगा।
चलोगे?’ ‘नहीं, कल सुबह ज़रूरी काम है।
अब उठना चाहिए।’ हम उठे और अपने अपने घर के रास्ते हो लिए।
x           x           x           x केवल मिलने का रिश्ता बख्शी से कभी बन ही नहीं पाया।
दिन को अमूमन मैं पीता नहीं था और रात को प्राइड में पीना संभव नहीं था।
या फिर साढ़े दस तक इंतज़ार करो, ये और भी मुश्किल था।
इन्हीं कारणों से उससे मिलना काफी कम हो गया।
लगभग न के बराबर।
न मिलने की और भी वजहें थीं।
यहाँ रहते हुए मुझे एक साल हो चुका था।
कुछ नए संगी साथी भी बन गए थे।
कभी उनके साथ बैठना हो जाता, कभी कभी अकेले भी।
फिर यह रोज की आदत भी नहीं रही।
बख्शी का वह दोस्ताना वाक्य मुझे बराबर याद आता रहता – ‘उदासी से बचने के रास्ते शराबखानों से होकर नहीं गुजरते दोस्त।’ बस उसी वाक्य का सिरा पकड़कर मैं उस अंधी गुफा से बाहर निकल रहा था।
लेकिन जब भी अकेले बैठता, कोई सीडी जरूर लगा देता।
तब बख्शी की बेतरह याद आती।
तय करता कि कल सुबह उससे ज़रूर मिलूँगा।
लेकिन हमेशा किसी और दिन के लिए मुलाकात टल जाती।
एक दिन किसी आश्चर्य की तरह सुबह सुबह मोबाइल पर उसका संदेश आया – ‘आज सुबह दस बजे घर आ जाओ।
म्यूज़िक स्कूल का उद्घाटन है- बख्शी’।
तो आखिर इसे भी सच्ची राह मिल गई।
संदेश पढ़कर खुश होते हुए मैं बुदबुदाया।
रविवार का ही दिन था।
और अभी आठ ही बज रहे थे।
मुझे लगा कि यह उम्मीदों भरी दुनिया की नई सुबह है।
लगभग ग्यारह बजे मैं उसके घर पहुँचा।
ऊपर के हॉल के बाहर एक साइन बोर्ड लगा था- ‘सुर संगम म्यूज़िक क्लास’।
वहाँ कुछ छोटे बच्चे और उनके अभिभावक, जो निश्चित ही उसके पड़ोसी रहे होंगे, उपस्थित थे।
बख्शी के कुछ कद्रदान और कुछ दोस्त भी थे।
इनमें से कई लोगों को मैंने ब्लू डायमंड में और यहाँ-वहाँ उसके साथ देखा था।
मुझे देखते हुए चहक कर गले मिलते हुए उसने कहा – ‘वेलकम इन सुर संगम म्यूज़िक एकेडमी।’ मैंने भी उसे जी भरकर बधाई दी।
पूरा वातावरण बेहद सात्विक था।
कामना भी काफी खुश दिखाई पड़ रही थी।
ब्लू डायमंड का मैनेजर भी वहाँ था और बख्शी के कद्रदानों से शिकायती लहजे में कह रहा था – ‘अरे, आपने तो आना ही छोड़ दिया!’ उसका बेटा हाथ में ट्रे लिए हुए सबको कोल्ड ड्रिंक बाँट रहा था।
मेरे लिए पूरा माहौल ही अजब सुकूनदेह था।
सुकून का एक कारण और भी था।
इस आत्मीय उद्घाटन के अवसर पर घर के बाहर वो नीली गाड़ी नहीं खड़ी थी, जिसे मैंने अक्सर ही ब्लू डायमंड के बाहर और एक बार यहाँ भी देखा था।
‘आज कोई पार्टी-शार्टी नहीं है?
म्यूज़िक एकेडमी की शुरुआत है, सुर के संगम की शुरुआत और सुरा नदारत!’ मैंने पूछा तो वह हँस दिया।
‘आज नहीं, जब ठिकाना बदलते हैं तो नए ठिकानों के तौर तरीके भी अपनाने पड़ते हैं।
पार्टी उधार रही।
फिर कभी।’ फिर उसने कुछ बंदिशें सुनाई।
कामना ने भी कुछ गज़लें सुनाई।
दोनों ने साथ मिलकर भी गाया।
आज उनका अलग ही रूप दिखाई पड़ रहा था।
वे दोनों हिल-मिलकर कर ऐसे गा रहे थे जैसे हवा के मद्धिम झोंके में पीपल की नाचती हुई पत्तियाँ।
बीच में उनका बेटा बैठा हुआ था।
उसका नाम अंकुर था।
यह नाम उन दोनों ने ज़रूर उम्मीदों की डगमगाती हुई नाव पर सवार होकर चुना होगा, मैंने सोचा।
उनकी उम्मीदों की नाव आगे क्या रुख लेगी इसे कोई नहीं जानता था, लेकिन सब दिल खोलकर उन्हें बधाई दे रहे थे।
इनमें ब्लू डायमंड का मैनेजर सबसे आगे था।
जिसे सभी काका कहते थे।
दोपहर को सभी आमंत्रितों के लिए खाने का इंतजाम था।
यही कोई पंद्रह लोग रहे होंगे।
काका ने चुटकी लेते हुए कहा- ‘बख्शी, अब तो तुझसे मिलना होगा नहीं।
जब हम लोग गिलास में सुरा भर रहे होंगे, तू यहां बच्चों के गले में सुर भर रहा होगा।
हम वहाँ पंकज उधास बजाएँगे और तू यहाँ हारमोनियम और तबला।
बड़ी जल्दी तूने अपना ठिकाना बदल लिया यार।
तेरी याद बड़ी आएगी।’ ‘काका, मैं कौन सा लंदन जा रहा हूँ।
यहीं बगल में तो हूँ।
जब मन करे आ जाना या बुला लेना।’ ‘नहीं यार, अब पहले जैसी बात कहाँ हो पाएगी।
यहाँ आने के लिए मुझे तेरी म्यूज़िक एकेडमी ज्वाइन करनी पड़ेगी और वहाँ आने के लिए तुझे मेरी खंभा एकेडमी।
अब कहाँ हो पाएगा ये सब।
वैसे अच्छा ही होगा कि तू अब मत आना।
क्यों कामना?’ ‘सब आप ही का सुझाया और किया धरा है काका।
आप न कहते तो क्या हमें ऊपर वाला यह हॉल मिल पाता?’ ‘मैं कौन होता हूँ कुछ करने वाला।
करने वाला तो ऊपर बैठा है, उसने आसमान की ओर इशारा किया।
उसकी इच्छा हो तो सबकुछ बदल जाता है।
अब देखो, कितनी जल्दी बदल गया सब!’ ‘जल्दी कहाँ काका, कामना ने जैसे किसी बीते हुए सपने की डोर पकड़कर कहा, ‘सात साल लग गए इस रास्ते को ढूँढ़ने में।
अब भगवान ने चाहा तो इसी रास्ते पर चलते हुए जान निकले।
बस यही तमन्ना है’, उसकी आँखें भर आई थी।
‘शुभ शुभ बोलो कामना।
सबसे बुरा दिन तुम लोगों ने देख लिया है।
अब सबसे अच्छा देखना बदा है।’ खाना खाने के बाद काका चला गया।
उसे रविवार की विशेष तैयारी करनी पड़ती थी।
लेकिन हम सात-आठ लोग दिन के उतार तक वहीं जमे रहे।
अंततः जब हम लोग पीने का कार्यक्रम तय करके वहां से निकले, बख्शी साथ नहीं आया।
उसने हाथ जोड़कर माफी माँग ली।
उसका न आना हम सबको अच्छा ही लगा।
बड़ी अजीब सी शाम थी वह।
हम सभी एक दूसरे को बख्शी के कारण ही जानते थे।
वरना हममें ऐसी कोई नजदीकी नहीं थी।
हम तो एक दूसरे का नाम भी पक्के तौर पर नहीं जानते थे।
इसलिए नाम लेने से भरसक बच रहे थे।
हम लोग केवल रस्मी तौर पर बातें कर रहे थे।
बात का सिरा चाहे जहाँ से शुरू हो, खतम बख्शी पर ही जाकर होता।
उसी दिन मैंने जाना कि बख्शी अपना मोबाइल इसलिए बंद रखता है क्योंकि रात-बिरात अक्सर उसके कद्रदान फोन पर कुछ गुनगुनाने की पेशकश करते, जिसे वह टाल नहीं पाता था।
हम जल्दी ही उठ गए।
वहाँ बहुत देर तक बैठे रहना सबको भारी पड़ रहा था।
बख्शी ने हमारी ज़िन्दगी के अंधेरे कोनों को अपनी आवाज़ से रौशन किया था।
हम उसकी ज़िन्दगी के संभावित उजाले को उसकी उपस्थिति के बगैर सेलीब्रेट कर रहे थे।
अगले रविवार मैं फिर उसके घर गया।
स्कूल ठीक चल रहा था।
लगभग तीस बच्चे हो गए थे।
कुछ और लोग आने वाले थे।
यदि शौक को परे रखा जाए तो नए सिरे से ज़िन्दगी शुरू करने के लिए यह पर्याप्त था।
यह विश्वास भी मैंने उन दोनों के चेहरे पर देखा।
सबसे अच्छी बात तो अंकुर के चेहरे की हँसी थी।
उसे जब पहली बार देखा था तब लगा था कि एक कच्चा फल पकने के पहले ही सूख रहा है।
लेकिन आज वह झरने की तरह खुश और ताजा था।
x           x           x           x बख्शी से मिलना अब पहले की तुलना में और भी कम हो गया।
उसने एक नया नंबर ले लिया था।
कभी कभी उसी पर बात हो जाती या संदेशों का आदान-प्रदान हो जाता।
एक बार उसने ‘ट्रिब्यूट टू किशोर कुमार’ का आयोजन भी किया।
बहुत सारे लोग जमा हुए थे।
एक खुले मंच पर वह कार्यक्रम आयोजित था।
अपनी पसंद के ढेरों गाने बख्शी ने गाए।
कई और भी साथी थे।
बेहद सफल आयोजन था वह।
कार्यक्रम के खत्म होने के बाद कई लोगों ने उसे बधाई दी।
मैंने भी जब उसे बधाई दी तो हुलस कर गले मिलते हुए उसने कहा- ‘कल शाम को घर आना, ज़रूरी काम है।’ उसके बाद वह फिर लोगों की बधाइयाँ लेने में व्यस्त हो गया।
मुझसे ऐसा क्या ज़रूरी काम हो सकता है, लौटते हुए मैं यही सोच रहा था।
बख्शी अपनी निजी ज़िन्दगी में किसी को घुसने नहीं देता।
लोगों को उससे काम होता है।
उसे तो कभी किसी से काम ही नहीं पड़ता।
फिर मुझसे ऐसा क्या काम पड़ गया ?
समझ में कुछ भी नहीं आ रहा था।
अगले दिन, लगभग साल भर बाद, मैं उसके घर पहुँचा।
घर में कोई नहीं था।
वह अकेला था।
‘घर के सारे लोग कहाँ गए?’ मैंने आश्चर्य जताते हुए पूछा।
‘अंकुर ट्यूशन गया है और कामना यहीं पास के ब्लाइंड स्कूल में बच्चों को शाम के समय गाना सिखाने जाती है।
बस आती ही होगी।’ ‘तो मज़े में चल रहा है सबकुछ?’ ‘हाँ मज़े में ही है सबकुछ।’ उसकी आवाज में हल्की सी खिन्नता थी।
‘मज़े’ शब्द को उसने इतने ढीले लहजे में कहा था कि कोई भी समझ लेगा कि मज़े में कुछ भी नहीं है।
कुछ देर हम इधर उधर की बातें करते रहे फिर मैंने पूछा – ‘बोल किसलिए बुलाया था।
कौन सा ज़रूरी काम अचानक आ गया?’ ‘अरे कुछ नहीं यार, बहुत दिन से मुलाकात नहीं हुई थी, सो बुला लिया।
कोई काम वाम नहीं है।
तुझे कोई काम तो नहीं था न?’ इतने में गेट खुलने की आवाज आई।
कामना अंकुर को साथ लेकर लौटी थी।
‘बड़े दिन बाद आए भाई साहब, मुझे देखकर उसने कहा।
‘हाँ यूँ ही, बेकाम की व्यस्तता कुछ ज्यादा ही बढ़ गई है इन दिनों’, एक चलता सा जवाब मैंने दिया।
‘आप बैठिए, मैं चाय बनाती हूँ’, ‘रहने दो कामना, आज हमारा कुछ और प्रोग्राम है।।
बस दो मिनट, कपड़े बदल कर आता हूँ।’ वह भीतर चला गया।
‘भाभी जी, सब ठीक तो चल रहा है न?
मैं आशंकित था।
बख्शी के अंदर जाने के बाद मैंने पूछा।
‘आप अपने दोस्त से ही पूछिए।
आजकल बच्चों को म्यूज़िक सिखाना भी बंद कर दिया है।
बहुत हुआ तो दोस्तों के साथ शाम को कहीं बैठ जाएँगे।
नहीं तो यहीं घर पर अकेले और उदास।
नहीं मालूम आजकल क्या सोचते रहते हैं!’ मैं जानता था कि बख्शी हमारी बात साफ सुन रहा है, फिर भी पूछा।
अब वह अपनी ओर से कुछ बताने से रहा।
यहीं से कोई सिरा मिल सकता था, जिसे थामकर उससे आगे की बात की जा सकती थी।
‘क्या बात है बख्शी, ये सब क्या है?’ ‘तू चल, इत्मीनान से बात करते हैं।’ ‘जल्दी घर आ जाना, हमें निकलते हुए देखकर कामना ने गुजारिश के लहजे में कहा।
उसकी आवाज में कोई ऐसा सुर था जो पराजय, दुख और चिंता के मिलने से बना था।
हम एक अपरिचित बार में पहुँचे।
शहर से लगभग बीस किलोमीटर दूर।
यह उसी का आग्रह था।
शायद वह अपने जाने पहचाने लोगों से कहीं दूर बैठना चाहता था।
मैंने भी ना-नुकुर नहीं की।
जमा हुए पानी का सही समय पर बह जाना अच्छा होता है, अन्यथा सैलाब बन जाने का खतरा होता है।
वहाँ पहुँचकर हमने कोने की टेबिल पकड़ी और वेटर को ऑर्डर दे दिया।
पंद्रह-बीस मिनट तक हम चुपचाप घूँट भरते रहे।
न उसने कुछ बताया, न मैंने कुछ पूछा।
यह तो मालूम था कि वह कुछ कहना चाहता है और उसके लिए समय का कोई विशेष बिन्दु तलाश रहा है।
कई बार ऐसा होता है जब कहने को बहुत कुछ होता है लेकिन किसी विशेष क्षण को तलाशते हुए हम कहना टालते जाते हैं।
बख्शी भी शायद बहुत दिनों से कोई बात टाल रहा था।
और टालते टालते वह इसका इतना आदी हो चुका था कि उन विशेष क्षणों को भी टालने लगा था जबकि बात आसानी से कही जा सकती थी।
‘संगीत सिखाना क्यों बंद कर दिया?’ आखिर जब चुप्पी बहुत खिंचने लगी तो मैंने पहल करते हुए पूछा।
थोड़ी देर वह चुप रहा जैसे कोई ताकतवर जवाब तलाश रहा हो –‘मैं सिखाने के काबिल नहीं हूँ’, बहुत हारा हुआ सा जवाब उसने दिया।
‘क्यों अचानक तुझे क्यों लगने लगा कि तू सिखाने के काबिल नहीं है?
और फिर तू बच्चों को ही तो सिखा रहा था किसी तानसेन को नहीं।
तुझे उनमें केवल ललक पैदा करनी थी।
जिनमें लगन होगी, जिद होगी, अपना रास्ता खुद तलाश लेंगे।
इसके लिए सिखाना बंद करने की क्या ज़रूरत थी?’ वह फिर चुप हो गया।
मुझे लगा कि वह मेरे साथ थोड़ी देर चुप ही रहना चाहता है।
मैं भी चुप हो गया।
कुछ देर बाद उसने कहा – ‘इस साल में सबसे अच्छा यह हुआ कि कामना को विशारद की डिग्री मिल गई।
अब वह किसी भी छोटे-मोटे स्कूल में पढ़ा सकती है।’ ‘मैं कामना की नहीं तेरी बात कर रहा हूँ।
तूने सिखाना क्यों बंद कर दिया?’ ‘कोई एक वजह हो तो बताऊँ, बहुत सारी वजहें हैं।’ ‘मेरे पास बहुत सारा वक़्त है तुझे सुनने के लिए’, मैं फिर जिद पर उतर आया था।
‘यह सुनने में अच्छा लगता है कि आदमी कहीं से भी शुरू कर सकता है।
लेकिन असल में ऐसा होता नहीं।
ज़िन्दगी एक या दो मौके ही देती है।
वे मौके जीवन भर उसकी पहचान बनकर साए की तरह उसके साथ चलते रहते हैं।
मेरे साथ भी यही हुआ।
मैं सिखा नहीं सकता।
केवल गा सकता हूँ।
अब अपने खुद के बनाए हुए गीत गाने की हैसियत तो रही नहीं, इसलिए होटलों और बारों में दूसरों के गाए हुए गीत गाता हूँ।
इसके अलावा मुझे कुछ सूझता नहीं।
उन तीन-चार घंटों में मेरे भीतर जो सुकून होता है उसकी तुलना में कुछ और अच्छा लगता ही नहीं।’ ‘फिर स्कूल खोल ही क्यों?’ ‘जीवन को एक नया मोड़ देने चला था।
लेकिन भूल गया था कि मेरे जीवन में कोई मोड़ ही नहीं है।
दूर- दूर तक रेगिस्तान के बीच पड़ी हुई एक सीधी और लंबी राह।’ ‘यह तो हुई एक वजह, अब ज़रा दूसरी वजहें भी तो सुनूँ’, सिगरेट का धुआँ उगलते हुए मैंने कहा।
‘बैतुल से भागते हुए मैंने और रेहाना ने म्यूज़िक स्कूल खोलने का सपना देखा था।
अब जब बच्चों को सिखाने बैठता हूँ तो उस सपने की रूह मुझे जकड़ लेती है।
उसके और उस्ताद के मारे जाने का कारण तो मैं ही था न।।
उनके साथ हुए बिताए हर पल मेरा पीछा करते हैं।
उस्ताद संगीत को जीने का सलीका कहते थे।
मैं सलीका बहुत पीछे छोड़ आया हूँ अब संगीत के साथ रहना संभव नहीं।’ ‘और ये ऑर्केस्ट्रा, होटलों और बार में गाना।
क्या ये संगीत नहीं है?’ वह कुछ नहीं बोला।
यह प्रश्न हमारे बीच थोड़ी देर तक तैरता रहा, ‘आदमी की जब साँस उखड़ने लगती है न, तो डॉक्टर उसे वेंटीलेटर लगा देता है।।’ हल्की हँसी हँसते हुए उसने कहा।
‘और भी कोई वजह?
‘मैं नहीं चाहता कि इस शहर में और बख्शी पैदा हों।’ ‘कामना को देख, उसने कैसे खुद को बदला।
अंकुर के बारे में सोच।
हर बात का निर्णय इतने निजी तौर पर नहीं लेना चाहिए।’ ‘कामना बदल सकती है।
उसमें वो ताकत है।
मेरे पास नहीं है।’ ‘फिर, आगे क्या सोचा है?’ ‘सोचता हूँ कि फिर से बार में गाना शुरू कर दूँ।
काका ने तो साफ मना कर दिया है लेकिन एक दूसरे होटल से ऑफर मिला है।’ ‘यानी वही ज़िन्दगी फिर से शुरू।?’ बख्शी कुछ नहीं बोला।
लेकिन उसके चुप रहने से साफ झलक रहा था कि वह फैसला कर चुका है।
मुझे वह केवल अपना फैसला सुना रहा था।
मेरे समर्थन या विरोध का उस पर कोई असर नहीं पड़ने वाला था सो मैंने भी बात आगे नहीं बढ़ाई।
जब चीजें बोलने से भी नहीं बदलती तो चुप रहकर इंतज़ार किया जाना चाहिए।
मैं भी चुप हो गया।
लौटते हुए उसने वह होटल भी दिखाया, जो अगले हफ्ते से हर शाम उसका ठिकाना होने वाला था – रॉयल गार्डन फैमिली बार एण्ड रेस्टोरेंट।
अगले हफ्ते मैं भी पहुँचा।
बार के मालिक ने बार के भीतर हर जगह पर ‘बख्शी इज़ बैक’ का पोस्टर लगा रखा था।
कामना भी आई थी।
लेकिन स्टेज पर बैठने की बजाय वह ग्राहकों की जगह बैठी रही।
यहाँ तक कि बार मालिक के गाने के आग्रह को उसने दृढ़ता से ठुकरा दिया।
मुझे उसकी दृढ़ता अच्छी लगी।
उसने अपनी ज़िन्दगी का रास्ता पा लिया था।
उस पर वह चल रही थी।
बख्शी ने भी पा लिया था।
लेकिन वह पहले वाला रास्ता ही था।
थोड़ी देर बाद कामना उठ गई।
बहुत आग्रह के साथ उसने अपना बिल चुकाया और अकेले ही लौट गई।
x           x           x           x बख्शी की ज़िन्दगी उसी ढर्रे पर लौट आई थी।
वही फरमाइशें, वही हमप्याले कद्रदान, देर रात तक पीना-पिलाना, कभी घर लौटना और कभी नहीं भी लौटना।
उसकी पारिवारिक ज़िन्दगी पर पहले की तरह ही परदा पड़ा रहा।
घर मैं जाता नहीं था और उसके द्वारा बताए जाने का सवाल ही नहीं था।
हाँ इतना ज़रूर हुआ कि उसके बाद मैंने कामना को किसी होटल या बार में गाते हुए नहीं देखा।
यह मेरे लिए संतोष की बात थी।
उससे जब भी मिलने या उसे सुनने का मन करता, मैं रॉयल गार्डन चला जाता।
कुछ महिने बाद उसने नया होटल ज्वाइन कर लिया।
फिर तीन-चार महिनों के अंतराल में वह होटल बदलता रहा।
अब वह फिर से ब्लू डायमंड में गाने लगा था।
अब कि बार जब मैं उससे मिला, वह काफी कमजोर हो गया था।
गाल की हड्डियाँ उभर आई थी।
शरीर सूखकर सींक जैसा हो गया था।
लेकिन दो चीजें अब भी वैसी ही थी- आवाज की खनक और पीने की ललक।
इस बार ब्लू डायमंड ने इकतीस दिसंबर की रात का विशेष इंतजाम किया था।
बख्शी के सारे चाहने वालों को काका ने निजी तौर पर बुलाया था।
मुझे भी उसने फोन किया।
वह विशेष कार्यक्रम रात नौ बजे से शुरू होकर दो बजे तक चलने वाला था।
परिवार वालों के लिए अतिरिक्त रूप से व्यवस्था थी।
मैं लगभग दस बजे पहुँचा और वहाँ बख्शी का एक नया ही अवतार देखा।
साजिन्दे मंच पर बैठे थे।
लेकिन वह कॉलर माइक लगाए हुए घूम-घूमकर गा रहा था।
शराबी फिल्म के गीत ‘लोग कहते हैं मैं शराबी हूँ’ को जब बोतल बजाते हुए उसने गाया, पूरी महफिल झूम उठी।
लोगों की माँग पर वह गीत उसने तीन बार गाया।
बहुत से चाहने वालों के साथ वह थिरका भी और लोगों को नचाया भी।
कामना भी अंकुर के साथ आई थी।
उन दोनों के साथ भी उसने नाचते हुए गाया।
मुझे लगा कि वह थक रहा है।
काका ने उसे रोकने की कोशिश की।
कामना भी लगातार उससे रुक जाने को कहती रही।
आत्मीय दोस्त भी रोकते रहे।
लेकिन बख्शी रुका नहीं।
बीच में जब उसने ‘घुँघरू की तरह बजता ही रहा हूँ मैं’ गाने का ऐलान किया तो कद्रदानों ने जैसे विद्रोह कर दिया- ‘नहीं आज की रात यह गाना नहीं होगा।’ ‘बिल्कुल नहीं।
बिल्कुल नहीं।’ की आवाज इस छोर से उस छोर तक दौड़ गई।
सारे लोग उस रात की अंतिम बूँद तक को निचोड़ लेना चाहते थे।
बख्शी भी हाँफने लगा था लेकिन रुकने को तैयार नहीं था।
थोड़ा ब्रेक लेकर उसने चोरी छुपे एक पटियाला पैग नीट मारा।
जिस चाहने वाले ने उसे यह उपलब्ध कराया था उसकी माँग पर उसने दो गाने गाए- ‘गाता रहे मेरा दिल’ और ‘चलते-चलते मेरे ये गीत याद रखना, कभी अलविदा ना कहना’।
वह रात सुबह चार बजे जाकर खत्म हुई।
मैंने बख्शी से गले मिलकर उसे नए साल की बधाई दी और लौट आया।
सुबह ग्यारह बजे जब नींद खुली तो नव वर्ष के ढेर सारी शुभकामनाओं वाले संदेशों के साथ किसी अपरिचित नंबर से एक संदेश था –‘बख्शी नहीं रहा।
दोपहर 1 बजे मोक्षधाम में उसका अंतिम संस्कार होगा।’ वहीं जाकर पता चला कि उसे पिछले कई दिनों से पीलिया था।

HEADLINE:अण्डा
अपने स्कूटर को पवन ने पार्किंग में लगाया और बाड़ा हिन्दू राव अस्पताल की ऊँची इमारत को देखने लगा।
जब वह यूनिवर्सिटी आता तो कई बार इधर से ही निकलता था।
रिज का रास्ता उसे खुला और कुदरती खुशबू से भरा लगता था।
तब दिल्ली में इतनी भीड़ नहीं थी कि कहीं भी चैन से चलने या ड्राइव करने की जगह न मिले।
दो-एक बार वह अपनी प्रेमिका के साथ भी इधर घूमने आ चुका था।
उसने अस्पताल को कभी इस नज़र से देखा नहीं था कि कभी उसके अन्दर भी जाना पड़ सकता है।
आज उसे उस अस्पताल के अन्दर जाना था।
मुख्य-द्वार पर कदम रखते ही दवाओं की तीखी गन्ध से उसका माथा झनझना गया।
उसने जेब से रूमाल निकालकर नाक पर रखकर गन्ध को रूमाल से बाँधने की कोशिश की, जैसे कि वह गन्ध को रूमाल में बाँधकर रख सकता था।
जैसे-जैसे वह अस्पताल के अन्दर घुसता गया, दवाओं के साथ मरीज़ों की गन्ध भी घुलने लगी।
गलियारे के एक कोने पर ‘गमकते’ शौचालय की गन्ध।
यानी सब मिल-जुलकर गन्ध की काकटेल बन रही थी।
थोड़ी ही देर में गन्ध उसकी नसों में समा गयी और उसने नाक पर रखा रूमाल हटा लिया।
वह दायें-बायें जनरल वार्ड खोजने लगा।
ग्राउंड फ्लोर पर ही उसे जनरल वार्ड मिल गया।
बेड नं. 8 वार्ड में घुसते ही दिखा।
बेड के पास ही चमन चाचा और बेला चाची खड़े थे।
चमन चाचा उसकी ओर ऐसे लपके जैसे उससे मिलने के लिए वे न जाने कितनी सदियों से उसका इन्तज़ार कर रहे थे।
पवन ने हल्का सा झुककर उन्हें, फिर चाची और आखिर में बेड पर लेटे एक कंकाल को प्रणाम किया।
पवन दरअसल इस कंकाल को देखने ही आया था।
सुबह ही चमन चाचा ने अपने बड़े भाई मदन को फोन पर बताया था कि ‘पिता जी बहुत दिनों से बीमार हैं और पिछले तीन दिनों से अस्पताल में हैं।
पता नहीं कितने दिन ओर चलें एक बार आकर मिल लें।’ मेघराज के तीन बेटे थे।
मदन, चमन और कमल।
मदन यूँ तो खुद बिस्तर से लगा था।
पूरी तरह से अपनी पत्नी और बच्चे पर आश्रित, पर चाहता तो एक बार मिलने जा सकता था, लेकिन उसने सुविधाजनक रास्ता चुना।
अपने दामाद पवन को बुलाकर कहा कि वह अस्पताल जाकर उसके पिता को देख आये।
जाना तो पवन की पत्नी भी चाहती थी, लेकिन वह अपने दो छोटे-छोटे बच्चों को कहाँ छोड़ती।
सो अन्ततः यह ज़िम्मेदारी पवन पर ही आयी।
छोटा भाई कमल सुबह ही अस्पताल आया था और थोड़ी देर रुककर अपने काम पर निकल गया।
पवन ने देखा जनरल वार्ड के बेड नं. 8 पर एक नर कंकाल आँखें मूँदे, सीधा लेटा हुआ था।
हालाँकि रिश्ते में मेघराज पवन का दादा-दामाद ही ठहरता था, पर इससे पहले उसने मेघराज को सिर्फ़ एलबम में ही देखा था।
पवन खड़ा सोच ही रहा था कि वह क्या करे, चमन चाचा ने औपचारिकता निभाते हुए पूछा-‘‘कुछ लोगे पवन।’’ ‘‘नहीं, नाश्ता लेकर ही निकला हूँ।’’ चमन चाचा ने दायें-बायें झाँका, जैसे वे कुछ चुराने की तैयारी कर रहे हों, फिर पत्नी की ओर संकेत भरी नज़रों से देखा और मुख़ातिब हुए पवन की ओर-‘‘ऐसा है, मुझे जाना है...रोज़ ही देर हो जाती है...यह चल नहीं सकता...समझ रहे हो?’’ ‘‘जी’’, पवन ने चमन का मंतव्य जान लिया था।
‘‘मैं बैंक हो के आता हूँ...तब तक।’’ ‘‘ठीक है, तब तक मैं रहूँगा’’ पवन ने चमन चाचा की दुविधा को समझते हुए कहा।
चमन चाचा ने आँखों के संकेत से बेला को समझा दिया कि तुम भी मेरे साथ निकल लो, यहाँ कब तक फँसी रहोगी।
वह तो पहले से ही चलने को तैयार थी।
जाते-जाते चमन चाचा ने अपनी पूरी सफाई पेश कर दी-‘‘अकेले हम कितना सँभालें, बड़े भाई तो लगें हैं बिस्तर से, छोटे दूसरे-तीसरे आ जाता है...बस...’’ और तेज़ कदमों से पत्नी समेत वार्ड से बाहर हो गये।
बेड के पास ही रखे एक स्टूल को सरकाकर पवन उस पर बैठ गया।
उसने वार्ड के एक-एक बेड पर नज़र डाली।
एक-एक मरीज़ का मुआयना किया और अन्ततः उसकी नज़र बेड नं. आठ पर आकर केन्द्रित हो गयी।
छह फुट लम्बे बिस्तर पर फैली वह देह पायताने की ओर से बाहर निकल रही थी।
उम्र होगी लगभग पिच्चासी।
नाक सीधी और तीखी।
सिर पर अभी भी बाल थे।
बेशक जड़ों तक पके हुए।
बीच-बीच में खुलती अधमुँदी आँखें अपने युवा-सौंदर्य पर बयान दे रही थीं।
गर्दन सूखकर अपेक्षाकृत लम्बी लगने लगी थी।
हाथ-पाँव बेजान होकर फालतू सामान लग रहे थे।
पवन बैठा-बैठा सोचने लगा।
‘आदमी क्या से क्या हो जाता है...क्या नाम बताया था इनका हाँ...मेघराज।’...उसके ससुर यानी मदन कभी-कभी अपने पिता के बारे में बताते थे कि वे एक निहायत दबंग, यानी मुँहफट, खर्चीले और बेपरवाह किस्म के इंसान थे...पवन की पत्नी कुन्ती ने भी दो-एक बार बताया था कि उसने दादाजी को पहली बार पच्चीस साल पहले देखा था...तब वे साठ के रहे होंगे...कितने सजीले और सुन्दर...कलफ लगी सलवार, अफ़गानी कुर्ता, तुर्रेदार पगड़ी और सुनहरी जूती यानी कुल मिलाकर मेघराज का व्यक्तित्व सजीला और रोबीला था...दरअसल मदन यानी कुन्ती के पिता ने अपना सजीलापन और रोबीलापन अपने पिता मेघराज से ही पाया था।
साठ की उम्र में यह कंकाल हुई देह इतनी सुन्दर, सजीली और रोबीली थी तो तीस की उम्र में...तीस की उम्र का ध्यान आते ही पवन की सोच मेघराज से हटकर अपने पर केन्द्रित हो गयी।
वह खुद भी तो इस समय तीस का ही था...पर...इससे पहले कि वह इसके आगे कुछ सोचता।
राउंड लेते डॉक्टर ने उसकी सोच के आवेग में एक कंकड़ फेंका-‘‘आप इनके साथ हैं?’’ ‘‘जी।’’ डॉक्टर ने मेघराज की नब्ज़ देखी, आँखें देखीं फिर पवन से पूछा-‘‘कुछ बोले।’’ ‘‘जी नहीं, मुझसे नहीं।’’ डॉक्टर ने पास खड़ी नर्स को कुछ हिदायतें दीं और चले गये।
थोड़ी देर बाद पवन के लिए वक़्त काटना बहुत मुश्किल लगने लगा।
वह मेघराज को कितना देखता।
न तो उनसे कोई बात हो सकती थी, न किसी तरह की सेवा।
एक निस्पंद सा पड़ा शरीर।
शेष मरीज़ों के साथ उसका कोई रिश्ता न था।
दूर किसी मरीज़ के पास उसे स्टारडस्ट दिखाई दी।
वह वक्त़ काटने के लिए उसे माँग लाया और पन्ने पलटने लगा।
मैगज़ीन के पन्नों में कई चेहरे उतरने लगे।
एक युवा नायक के चेहरे में मेघराज का चेहरा उतर आया।
फिर परिवार के कई चेहरे और आखिर में पवन ने देखा कि एक बूढ़ा बगल में पोटली दबाए इधर-उधर घूम रहा है।
कानों में गूँजती आवाज़ें पवन को सुनाई देने लगीं।
बेला चाची कह रही थी-‘‘रोज़-रोज़ नहीं होता मुझसे यह काम...बाकी सब तो बैठे हैं आराम से...काट रहे हैं चैन की ज़िन्दगी और सारी मुसीबत मेरे गले पड़ी है।’’ मेघराज बैठा हुआ खामोशी से सब सुन रहा है।
खामोशी से सुनने के सिवाय उसके पास कोई और विकल्प भी तो नहीं था।
बरसों पहले उसने चमन की शादी बेला से की थी।
बड़ी सज-धज से निकली थी बारात...बड़े बेटे मदन ने तो यह मौका दिया नहीं था, सो अपनी सारी हसरतें मेघराज ने मँझले बेटे चमन की शादी में पूरी कीं।
अभी थोड़ी देर पहले ही तो पवन बेला चाची से मिला था...दूसरी बार...पहली बार उसने बेला चाची को अपनी शादी में देखा था, पर शादी में मिलना-देखना इतना औपचारिक होता है और फिर न जाने कितने लोगों से दो-चार घण्टे में ही मिलना, किसी के भी बारे में सब ठीक-ठीक याद नहीं रहता।
पवन को बेला चाची सुन्दर लगी थीं, थीं भी।
मेघराज ने तभी उसे अपनी बहू बनाने के लिए चुना था।
अपने बड़े बेटे मदन से मेघराज हमेशा ख़फ़ा रहता।
अपने पिता की तरह से मदन भी अक्खड़, मुँहफट और तुनकमिज़ाज था।
वह तो अपनी शादी से पहले ही घर छोड़कर चला गया था।
अब मेघराज को मँझले बेटे चमन और छोटे बेटे कमल का ही आसरा था।
मेघराज की बन्द पुतलियों के अन्दर कई-कई स्मृति-चित्र थिरक रहे थे।
चमन के बाद मेघराज ने जल्दी ही कमल की शादी भी कर दी।
बेला जितनी सुन्दर थी, उससे अधिक चतुर।
उसने अपने ससुर मेघराज का विश्वास जीत लिया और फिर अपने कस्बाई चातुर्य से कमल को घर से बाहर का रास्ता दिखा दिया।
मेघराज का मकान अपना था।
काफी बड़ा मकान था।
विभाजन के बाद उसे क्लेम में यही प्लाट मिला था, जिस पर उसने जल्दी ही मकान बनवा लिया।
मदन अक्खड़ होने के साथ अणखी भी था, सो उसने उस मकान की तरफ देखा भी नहीं,  न कभी पिता से कोई मदद माँगी।
कमल थोड़ा सीधा था, सो जल्दी ही घर से बाहर कर दिया गया।
अब मकान पर पूरी तरह से चमन और बेला का कब्ज़ा था।
बेला ने अपनी शादी की पाँचवीं सालगिरह पर ससुर से तोहफ़ा माँगा और बड़ी मासूमियत भरी चतुराई से मकान तोहफ़े में ले लिया।
मेघराज आशंकित तो था, लेकिन तब तक वह बेटे-बहू के प्रभाव में इतना आ चुका था कि उसके मुँह से ‘ना’ नहीं निकली।
बेला की मासूमियत भरी चतुराई का मुलम्मा उतरने लगा।
उसने मेघराज को उपेक्षा के दायरे में धकेलने में बहुत वक़्त नहीं लगाया।
पवन देख रहा था कि एक बूढ़ा आदमी बगल में पोटली दबाए अपने बड़े बेटे मदन के घर जा रहा है।
दूसरे फ्रेम में वह छोटे बेटे कमल के घर जाता दिखा और फिर सड़कों पर घूमता दिखा मेघराज।
कभी सड़क, कभी कोई ढाबा, कभी नाई की दुकान, कभी बस स्टॉप पर और कभी पार्क के किसी कोने में बैठा बूढ़ा मेघराज।
मेघराज की यही दिनचर्या थी, सालों से।
घर रुकता तो तानों के हंटर पड़ते।
कमल के यहाँ जाता तो क्या कहता कि अब उसके मकान पर उसका कोई हक़ नहीं।
मदन से वो वैसे ही संकोच करता।
शाम को चमन घर लौटता।
बेला से पूछता-‘‘पिता जी कहाँ गये?’’ ‘‘होंगे कहीं गली में ताश खेलते...सारा दिन अकेली घर में खटती हूँ।
यह नहीं कि बाज़ार से सब्ज़ी-भाजी ही ला दें...ताश खेलने से फुरसत मिले तो...।’’ बेला की शिकायतों की लिस्ट लम्बी थी और उसे कई बार सुन-सुन कर चमन भी तंग आ चुका था।
न तो पत्नी से और ना ही पिता से कुछ कहने की उसकी हिम्मत पड़ती।
इसलिए जली-कटी सुनने को टालने के लिए वह कहता-‘‘क्या लाना है, मैं ले आता हूँ।’’ ‘‘अरे सारा दिन मगज़ खपा कर आये हो, बैंक की नौकरी है, कोई खेल नहीं, बैठो आराम से, टी.वी. चला लो, मैं चाय लाती हूँ।’’ बेला की इस बात के सामने चमन क्या बोलता।
उसने कपड़े ढीले किये और रिमोट हाथ में लेकर टी.वी. के सामने बैठ गया।
बेला जैसे ही दो प्याले चाय के हाथों में पकड़े कमरे में आयी, मेघराज ने प्रवेश किया।
मेघराज के देखते ही बेला ने पलटी मारी।
अपने लिए लायी चाय का प्याला मेघराज की तरफ बढ़ाते हुए कहा-‘‘अच्छा हुआ बाऊजी, वक़्त पर पहुँचे...यह चाय लो।’’ मेघराज बेला का काँइयाँपन अच्छी तरह से समझता था।
यह वही बेला है जो चमन के घर से बाहर निकलते ही ऐसा माहौल बना देती थी कि मेघराज को घर से बाहर भागने के सिवा कोई रास्ता ही न सूझता था।
उसके मन में आया कि चाय का प्याला लेकर उसी के सिर पर गरम-गरम चाय उँडेल दे और कहे- ‘कमज़ात, तिरिया-चरित्तर छोड़, मुझे चैन से बची-खुची ज़िन्दगी काटने दे’ पर साथ ही उसे यह भी ख़याल आ गया कि वह ऐसा करेगा तो बददिमाग कहलाएगा...झूठा बनेगा कि बहू तो अपने हिस्से की चाय दे रही है और...फिर सारा दिन इधर-उधर भटकने के बाद मेघराज बहुत थका हुआ भी था...न करने की हिम्मत नहीं हुई...जवानी के दिन होते तो मारता एक थप्पड़...पर जवानी की ऐंठन बुढ़ापे में नहीं चलती।
उसने एक विवशता भरी निगाहों से बेला को देखा और चुपचाप चाय का कप लेकर एक ओर बैठकर पीने लगा।
‘‘एक खाली कप और ले आओ, हम आधी-आधी कर लेते हैं’’ चमन ने बेला से कहा।
‘‘हाय-हाय...क्या बात करते हो जी...भिखमंगों का घर थोड़े ही है...यह लो...मैं और बनाती हूँ...आप एक कप और लोगे न’’ बेला ने भिखमंगों शब्द पर ज़ोर दिया था।
मेघराज कट गया था सुनकर, पर चाय पीता रहा।
‘‘ले लूँगा’’, चमन ने यह सोचकर कहा कि कहीं सिर्फ़ अपने लिए चाय बनाने का बेला आलस न कर जाये और फिर इस बहाने उसे भी एक कप चाय और मिल जायेगी. बेला की यही सयानप कई तरह से काम करती थी।
यूँ मेघराज मैले-कुचैले कपड़ों में रहे तो रहे, पर बाहर जाने से पहले कपड़े ज़रूर बदलवा देती।
साथ ही यह कहना न भूलती-‘‘भिखमंगे से लगते हो इन कपड़ों में, बदलो।’’ यूँ खाने में जो बचा-खुचा होता, वह कभी सीधे और कभी रूप बदलकर मेघराज के काम आता, लेकिन सुबह का नाश्ता किसी के सामने देना हो तो वह मेघराज को अण्डा उबालकर देना नहीं भूलती और न ही यह कहना भूलती-‘‘इन्हें अण्डा बड़ा पसन्द है, वो भी उबला हुआ...वैसे भी इनकी उम्र में उबला हुआ अण्डा ही इनकी सेहत के लिए ठीक है, क्यों बाऊजी!’’ और मेघराज़ ज़रा सी गर्दन हिलाकर ‘हाँ’ कह देता।
दरअसल मेघराज बचपन से ही खाने का शौकीन था।
जवानी के दिनों में दो-तीन सो डंड पेलना उसके लिए मामूली बात थी।
शरीर को खूब तेल पिलाता, मालिश करवाता और कसरत करता।
कसरत के बाद दूध में दो-तीन कच्चे अण्डे घोलकर पीना उसे पसन्द था।
आधा दर्जन से कम केले नहीं खाता था वह।
घी, मक्खन सब कुछ तो खाता था धड़ल्ले से।
खुद शरीर कमाता और दूसरों को भी यही सलाह देता-‘‘यही उम्र है शरीर कमाने की, जितना कमाना है, कमा लो, यही काम आयेगा, बाकी सब बकवास।’’ ज़िम्मेदारियाँ, उम्र और फिर अन्त में हाथों का पैसा और अपने नाम का मकान-जब दोनों ही मेघराज के हाथ से निकल गये तो कमाया हुआ शरीर गलने लगा।
हड्डी मज़बूत थी तो चला, वरना कभी का राम-नाम सत्य हो गया होता।
वक़्त ने धीरे-धीरे सब छीन लिया, पर मेघराज के अण्डे खाने का शौक नहीं छूटा।
कच्चे अण्डों की जगह उबले अण्डों ने ले ली।
जैसे-तैसे वह रोज़ एक अण्डा तो पा ही जाता।
बेला को यह खटकता था।
उसे निखट्टू मेघराज एक बोझ लगने लगा था...मेघराज उसके लिए एक सारहीन सत्ता थी...फिर उसने तरह-तरह के बहाने बनाकर अण्डे घटाने शुरू किये।
रोज़ की जगह अण्डा सप्ताह में तीन दिन ही मिलने लगा, फिर दो दिन, फिर एक दिन और एक दिन उसने घोषित कर दिया-‘‘बाऊजी, अण्डों का रेट देखा है...सारी उम्र बहुत खा लिए...अब तो अण्डों का मोह छोड़ो...‘राम-नाम’ भजने के दिन हैं बाऊजी।’’ मेघराज सब सुनता रहा।
वह जानता था कि बेला की मर्ज़ी के बिना उस घर में पत्ता भी नहीं हिलता।
हाँ, जब कभी कोई मेहमान भी नाश्ते में शामिल हो तो अण्डे मेज़ पर हाज़िर होते और वह डरते-डरते एक अण्डा खा ही लेता।
यही वजह थी कि घर में मेहमानों का आना मेघराज को बहुत अच्छा लगता, बल्कि वह बड़ी बेसब्री से मेहमानों का इन्तज़ार करता और जाती बार उन्हें जल्दी ही फिर आने की ताकीद करना तो वह कभी नहीं भूलता।
बेला आँखें तरेरती रह जाती, पर इतनी बात तो मेघराज कह ही जाता।
मेहमानों का अकाल पड़ा तो मेघराज छोटे बेटे कमल के घर पहुँच जाता।
उसे वहाँ अण्डा तो मिल जाता, पर इज़्ज़त नहीं।
एक दिन तो कमल की बीवी ने कह ही दिया-‘‘जिसके नाम मकान कर दिया है, वो नहीं खिलाती अण्डा।’’ उस दिन मेघराज इतना कटा कि फिर कभी वहाँ नहीं गया।
बड़े बेटे मदन से उसकी वैसे ही नहीं पटती थी।
साल में एकाध बार वह पोते के मोह में वहाँ चला जाता...पर अण्डा...नहीं...अण्डों से भरा फ्रिज देखता...पर कहने की हिम्मत नहीं होती कि अण्डा खिला दो।
अण्डा जैसे-जैसे मेघराज से दूर होता गया, वैसे-वैसे अण्डे ने उसके मन में अपना घर बसा लिया।
घर से बड़ा प्यार होता है, वैसा ही प्यार था मेघराज को अण्डे से।
उसके सपनों में अण्डा अक्सर उतरता।
नाचता हुआ।
अण्डों के ढेर, अण्डों के पेड़, अण्डों के पहाड़, अण्डों की सड़कें, अण्डों की झालरें, अण्डों का वितान, कई-कई रूपों में अण्डा उतरता था उसकी पुतलियों के संसार में।
उसके मकान की तरह से अण्डे का संसार भी मेघराज के हाथों से फिसल चुका था, मेघराज उस फिसले हुए संसार को पकड़ने की कोशिश कर रहा था।
उसके होंठ कुछ बुदबुदा रहे थे।
पवन का ध्यान टूटा।
वह मेघराज के पास गया-‘‘बाऊजी!
कुछ चाहिए...’’ ‘‘अण् ऽऽ अण्ऽऽडा।’’ ‘‘क्या अण्डा!’’ पवन को लगा उसने शब्द ठीक से नहीं सुना।
इसलिए फिर पूछा-‘‘अण्डा?’’ मेघराज की मुँदी हुई आँखें ज़रा सी खुलीं।
दायाँ हाथ ज़रा सा ऊपर उठा।
गले से लड़खड़ाती सी आवाज़ आयी-‘‘हाँ’’।
पवन पसोपेश में पड़ गया।
इस हालत में अण्डा देना भी चाहिए कि नहीं।
उसने इधर-उधर देखा कि कोई डॉक्टर या नर्स दिखे तो पूछ ले, लेकिन पूरे वार्ड में मरीज़ों और रिश्तेदारों के अतिरिक्त कोई न था।
पवन थोड़ी देर तो खड़ा सोचता रहा कि उन्हें अकेला छोड़कर जाना ठीक भी होगा या नहीं।
चाचा जी भी जल्दी आने को कह गये थे, पर अब तो शाम उतरने को है।
पवन को जो समझ में आया, उसने वही किया।
वह लपककर बाहर निकला और दो उबले हुए अण्डे ले आया।
अण्डा छीलते-छीलते वह सोच रहा था  ‘शायद अण्डा खाने से उनमें हिम्मत आ जाये और वे ठीक हो जायें’।
अण्डा छीलकर उसने उसके छोटे-छोटे टुकड़े किये और एक टुकड़ा मेघराज के मुँह को छुआते हुए बोला-‘‘बाऊजी!
मुँह खोलो, अण्डा।’’ मेघराज के चेहरे पर अप्रत्याशित रूप से एक चमक आ गयी।
उसने चिड़िया के बच्चे की चोंच की तरह से मुँह खोल दिया।
फिर दूसरी बार, फिर तीसरी बार।
आधे से ज़्यादा अण्डा खाने के बाद मेघराज ने हाथ उठाकर संकेत दिया-‘‘बस!’’ पवन चाहता था कि मेघराज पूरा अण्डा खा ले।
यह सोचकर पवन ने अण्डे का आखिरी टुकड़ा भी मेघराज के बन्द होठों पर रख दिया।
मेघराज ने फिर आँखें खोलीं, बन्द की...उसका चेहरा ज़र्द होने लगा...वह डॉक्टर को खोजने लगा...संयोग से डॉक्टर उसी समय वहाँ आया...‘‘यह क्या खिलाया है आपने?’’ ‘‘अण्डा माँगा था, वही’’ पवन ने डरते हुए ही कहा।
‘‘अण्डा...’’ इससे पहले कि डॉक्टर कुछ और कहता...मेघराज ने तेज़ हिचकी ली।
डॉक्टर उसके शरीर पर झुक आया।
उसने उसकी नब्ज़ देखी, फिर पाँव, फिर पुतलियों को उल्टा और पवन से पूछा-‘‘आप?’’ ‘‘मैं पवन!
इनका दामाद!’’ ‘‘जिसे भी ख़बर करनी है, कर दो...ही इज़ नो मोर’’ कहकर डॉक्टर ने पेशेंट शीट पर अपनी कार्रवाई की और चला गया।
शान्त लेटे मेघराज के पास अकेला पवन खड़ा था, अन्यमनस्क सा।
साथ ही पड़ी तिपाई पर पड़ा दूसरा अण्डा मेघराज के तृप्त चेहरे को देखकर झूम रहा था।

HEADLINE : शतरंज के खिलाड़ी
शतरंज के खिलाड़ी वाजिदअली शाह का समय था।
लखनऊ विलासिता के रंग में डूबा हुआ था।
छोटे-बड़े, गरीब-अमीर सभी विलासिता में डूबे हुए थे।
कोई नृत्य और गान की मजलिस सजाता था, तो कोई अफीम की पीनक ही में मजे लेता था।
जीवन के प्रत्येक विभाग में आमोद-प्रमोद का प्राधान्य था।
शासन-विभाग में, साहित्य-क्षेत्र में, सामाजिक अवस्था में, कला-कौशल में, उद्योग-धंधों में, आहार-व्यवहार में सर्वत्र विलासिता व्याप्त हो रही थी।
राजकर्मचारी विषय-वासना में, कविगण प्रेम और विरह के वर्णन में, कारीगर कलाबत्तू और चिकन बनाने में, व्यवसायी सुरमे, इत्र , मिस्सी और उबटन का रोजगार करने में लिप्त थे।
सभी की आँखों में विलासिता का मद छाया हुआ था।
संसार में क्या हो रहा है, इसकी किसी को खबर न थी।
बटेर लड़ रहे हैं।
तीतरों की लड़ाई के लिए पाली बदी जा रही है।
कहीं चौसर बिछी हुई है; पौ-बारह का शोर मचा हुआ है।
कही शतरंज का घोर संग्राम छिड़ा हुआ है।
राजा से लेकर रंक तक इसी धुन में मस्त थे।
यहाँ तक कि फकीरों को पैसे मिलते तो वे रोटियाँ न लेकर अफीम खाते या मदक पीते।
शतरंज, ताश, गंजीफ़ा खेलने से बुद्धि तीव्र होती है, विचार-शक्ति का विकास होता है, पेंचीदा मसलों को सुलझाने की आदत पड़ती है।
ये दलीलें जोरों के साथ पेश की जाती थीं (इस सम्प्रदाय के लोगों से दुनिया अब भी खाली नहीं है)।
इसलिए अगर मिरज़ा सज्जादअली और मीर रौशनअली अपना अधिकांश समय बुद्धि तीव्र करने में व्यतीत करते थे, तो किसी विचारशील पुरुष को क्या आपत्ति हो सकती थी?
दोनों के पास मौरूसी जागीरें थीं; जीविका की कोई चिंता न थी; कि घर में बैठे चखौतियाँ करते थे।
आखिर और करते ही क्या?
प्रातःकाल दोनों मित्र नाश्ता करके बिसात बिछा कर बैठ जाते, मुहरे सज जाते, और लड़ाई के दाव-पेंच होने लगते।
फिर खबर न होती थी कि कब दोपहर हुई, कब तीसरा पहर, कब शाम !
घर के भीतर से बार-बार बुलावा आता कि खाना तैयार है।
यहाँ से जवाब मिलता- चलो, आते हैं, दस्तरख्वान बिछाओ।
यहाँ तक कि बावरची विवश हो कि कमरे ही में खाना रख जाता था, और दोनों मित्र दोनों काम साथ-साथ करते थे।
मिरज़ा सज्जाद अली के घर में कोई बड़ा-बूढ़ा न था, इसलिए उन्हीं के दीवानखाने में बाजियाँ होती थीं।
मगर यह बात न थी मिरज़ा के घर के और लोग उनसे इस व्यवहार से खुश हों।
घरवालों का तो कहना ही क्या, मुहल्लेवाले, घर के नौकर-चाकर तक नित्य द्वेषपूर्ण टिप्पणियाँ किया करते थे- बड़ा मनहूस खेल है।
घर को तबाह कर देता है।
खुदा न करे, किसी को इसकी चाट पड़े, आदमी दीन-दुनिया किसी के काम का नहीं रहता, न घर का, न घाट का।
बुरा रोग है।
यहाँ तक कि मिरज़ा की बेगम साहबा को इससे इतना द्वेष था कि अवसर खोज-खोजकर पति को लताड़ती थीं।
पर उन्हें इसका अवसर मुश्किल से मिलता था।
वह सोती रहती थीं, तब तक बाजी बिछ जाती थी।
और रात को जब सो जाती थीं, तब कही मिरज़ाजी घर में आते थे।
हाँ, नौकरों पर वह अपना गुस्सा उतारती रहती थीं- क्या पान माँगे हैं?
कह दो, आकर ले जायँ।
खाने की फुरसत नहीं है?
ले जाकर खाना सिर पर पटक दो, खायँ चाहे कुत्ते को खिलायें।
पर रूबरू वह भी कुछ न कह सकती थीं।
उनको अपने पति से उतना मलाल न था, जितना मीर साहब से।
उन्होंने उनका, नाम मीर बिगाड़ू रख छोड़ा था।
शायद मिरज़ाजी अपनी सफाई देने के लिए सारा इलजाम मीर साहब ही के सर थोप देते थे।
एक दिन बेगम साहबा के सिर में दर्द होने लगा।
उन्होंने लौंडी से कहा- जाकर मिरज़ा साहब को बुला लो।
किसी हकीम के यहाँ से दवा लायें।
दौड़, जल्दी कर।
लौंडी गयी तो मिरज़ाजी ने कहा- चल, अभी आते हैं।
बेगम साहबा का मिजाज गरम था।
इतनी ताब कहाँ कि उनके सिर में दर्द हो और पति शतरंज खेलता रहे।
चेहरा सुर्ख हो गया।
लौंडी से कहा- जाकर कह, अभी चलिए, नहीं तो वह आप ही हकीम के यहाँ चली जायेंगी।
मिरज़ाजी बड़ी दिलचस्प बाजी खेल रहे थे, दो ही किस्तों में मीर साहब की मात हुई जाती थी।
झुँझलाकर बोले- क्या ऐसा दम लबों पर है?
जरा सब्र नहीं होता?
मीर- अरे, तो जाकर सुन ही आइए न।
औरतें नाजुक-मिजाज होती ही हैं।
मिरज़ा- जी हाँ, चला क्यों न जाऊँ !
दो किस्तों में आपकी मात होती है।
मीर- जनाब, इस भरोसे न रहिएगा।
वह चाल सोची है कि आपके मुहरे धरे रहें और मात हो जाय।
पर जाइए, सुन आइए।
क्यों खामख्वाह उनका दिल दुखाइएगा?
मिरज़ा- इसी बात पर मात ही करके जाऊँगा।
मीर- मैं खेलूँगा ही नहीं।
आप जाकर सुन आइए।
मिरज़ा- अरे यार, जाना पड़ेगा हकीम के यहाँ।
सिर-दर्द खाक नहीं है, मुझे परेशान करने का बहाना है।
मीर- कुछ भी हो, उनकी खातिर तो करनी ही पड़ेगी।
मिरज़ा- अच्छा, एक चाल और चल लूँ।
मीर- हरगिज़ नहीं, जब तक आप सुन न आयेंगे, मैं मुहरे में हाथ ही न लगाऊँगा।
मिरज़ा साहब मजबूर होकर अंदर गये तो बेगम साहबा ने त्योरियाँ बदलकर, लेकिन कराहते हुए कहा- तुम्हें निगोड़ी शतरंज इतनी प्यारी है !
चाहे कोई मर ही जाय, पर उठने का नाम नहीं लेते !
नौज, कोई तुम-जैसा आदमी हो !
मिरज़ा- क्या कहूँ, मीर साहबा मानते ही न थे।
बड़ी मुश्किल से पीछा छुड़ाकर आया हूँ।
बेगम- क्या जैसे वह खुद निखट्टू हैं, वैसे ही सबको समझते हैं।
उनके भी तो बाल-बच्चे हैं; या सबका सफाया कर डाला?
मिरज़ा- बड़ा लती आदमी है।
जब आ जाता है, तब मजबूर होकर मुझे भी खेलना पड़ता है।
बेगम- दुत्कार क्यों नहीं देते?
मिरज़ा- बराबर के आदमी हैं; उम्र में, दर्जे में मुझसे दो अंगुल ऊँचे।
मुलाहिज़ा करना ही पड़ता है।
बेगम- तो मैं ही दुत्कारे देती हूँ।
नाराज हो जायँगे, हो जायँ।
कौन किसी की रोटियाँ चला देता है।
रानी रूठेंगी, अपना सुहाग लेंगी।
हरिया; जा बाहर से शतरंज उठा ला।
मीर साहब से कहना, मियाँ अब न खेलेंगे; आप तशरीफ ले जाइए।
मिरज़ा- हाँ-हाँ, कहीं ऐसा गजब भी न करना !
जलील करना चाहती हो क्या?
ठहर हरिया, कहाँ जाती है।
बेगम- जाने क्यों नहीं देते?
मेरा ही खून पिये, जो उसे रोके।
अच्छा, उसे रोका, मुझे रोको, तो जानूँ?
यह कहकर बेगम साहबा झल्लाई हुई दीवानखाने की तरफ चलीं।
मिरज़ा बेचारे का रंग उड़ गया।
बीबी की मिन्नतें करने लगे- खुदा के लिए, तुम्हें हजरत हुसेन की कसम है।
मेरी ही मैयत देखे, जो उधर जाय।
लेकिन बेगम ने एक न मानी।
दीवानखाने के द्वार तक गयीं, पर एकाएक पर-पुरुष के सामने जाते हुए पाँव बँध-से गये।
भीतर झाँका, संयोग से कमरा खाली था।
मीर साहब ने दो-एक मुहरे इधर-उधर कर दिये थे, और अपनी सफाई जताने के लिए बाहर टहल रहे थे।
फिर क्या था, बेगम ने अंदर पहुँचकर बाजी उलट दी, मुहरे कुछ तख्त के नीचे फेंक दिये, कुछ बाहर और किवाड़ अंदर से बंद करके कुंडी लगा दी।
मीर साहब दरवाजे पर तो थे ही, मुहरे बाहर फेंके जाते देखे, चूड़ियों की झनक भी कान में पड़ी।
फिर दरवाजा बंद हुआ, तो समझ गये, बेगम साहबा बिगड़ गयीं।
चुपके से घर की राह ली।
मिरज़ा ने कहा- तुमने गजब किया।
बेगम- अब मीर साहब इधर आये, तो खड़े-खड़े निकलवा दूँगी।
इतनी लौ खुदा से लगाते, तो वली हो जाते !
आप तो शतरंज खेलें, और मैं यहाँ चूल्हे-चक्की की फिक्र में सिर खपाऊँ !
जाते हो हकीम साहब के यहाँ कि अब भी ताम्मुल है।
मिरज़ा घर से निकले, तो हकीम के घर जाने के बदले मीर साहब के घर पहुँचे और सारा वृत्तांत कहा।
मीर साहब बोले- मैंने तो जब मुहरे बाहर आते देखे, तभी ताड़ गया।
फौरन भागा।
बड़ी गुस्सेवर मालूम होती हैं।
मगर आपने उन्हें यों सिर चढ़ा रखा है, यह मुनासिब नहीं।
उन्हें इससे क्या मतलब कि आप बाहर क्या करते हैं।
घर का इंतजाम करना उनका काम है; दूसरी बातों से उन्हें क्या सरोकार?
मिरज़ा- खैर, यह तो बताइए, अब कहाँ जमाव होगा?
मीर- इसका क्या गम है।
इतना बड़ा घर पड़ा हुआ है।
बस यहीं जमें।
मिरज़ा- लेकिन बेगम साहबा को कैसे मनाऊँगा?
घर पर बैठा रहता था, तब तो वह इतना बिगड़ती थीं; यहाँ बैठक होगी, तो शायद जिंदा न छोड़ेंगी।
मीर- अजी बकने भी दीजिए, दो-चार रोज में आप ही ठीक हो जायेंगी।
हाँ, आप इतना कीजिए कि आज से जरा तन जाइए।
मीर साहब की बेगम किसी अज्ञात कारण से मीर साहब का घर से दूर रहना ही उपयुक्त समझती थीं।
इसलिए वह उनके शतरंज-प्रेम की कभी आलोचना न करती थीं; बल्कि कभी-कभी मीर साहब को देर हो जाती, तो याद दिला देती थीं।
इन कारणों से मीर साहब को भ्रम हो गया था कि मेरी स्त्री अत्यन्त विनयशील और गंभीर है।
लेकिन जब दीवानखाने में बिसात बिछने लगी, और मीर साहब दिन-भर घर में रहने लगे, तो बेगम साहबा को बड़ा कष्ट होने लगा।
उनकी स्वाधीनता में बाधा पड़ गयी।
दिन-भर दरवाजे पर झाँकने को तरस जातीं।
उधर नौकरों में भी कानाफूसी होने लगी।
अब तक दिन-भर पड़े-पड़े मक्खियाँ मारा करते थे।
घर में कोई आये, कोई जाये, उनसे कुछ मतलब न था।
अब आठों पहर की धौंस हो गयी।
पान लाने का हुक्म होता, कभी मिठाई का।
और हुक्का तो किसी प्रेमी के हृदय की भाँति नित्य जलता ही रहता था।
वे बेगम साहबा से जा-जाकर कहते- हुजूर, मियाँ की शतरंज तो हमारे जी का जंजाल हो गयी।
दिन-भर दौड़ते-दौड़ते पैरों में छाले पड़ गये।
यह भी कोई खेल कि सुबह को बैठे तो शाम कर दी।
घड़ी आध घड़ी दिल-बहलाव के लिए खेल खेलना बहुत है।
खैर, हमें तो कोई शिकायत नहीं; हुजूर के गुलाम हैं, जो हुक्म होगा, बजा ही लायेंगे; मगर यह खेल मनहूस है।
इसका खेलनेवाला कभी पनपता नहीं; घर पर कोई न कोई आफत जरूर आती है।
यहाँ तक कि एक के पीछे महल्ले-के-महल्ले तबाह होते देखे गये हैं।
सारे मुहल्ले में यही चरचा रहती है।
हुजूर का नमक खाते हैं, अपने आक़ा की बुराई सुन-सुनकर रंज होता है?
मगर क्या करें?
इस पर बेगम साहबा कहती हैं- मैं तो खुद इसको पसंद नहीं करती।
पर वह किसी की सुनते ही नहीं, क्या किया जाय।
मुहल्ले में भी जो दो-चार पुराने जमाने के लोग थे, आपस में भाँति-भाँति की अमंगल कल्पनाएँ करने लगे- अब खैरियत नहीं।
जब हमारे रईसों का यह हाल है, तो मुल्क का खुदा ही हाफ़िज है।
यह बादशाहत शतरंज के हाथों तबाह होगी।
आसार बुरे हैं।
राज्य में हाहाकार मचा हुआ था।
प्रजा दिन-दहाड़े लूटी जाती थी।
कोई फरियाद सुननेवाला न था।
देहातों की सारी दौलत लखनऊ में खिंची आती थी और वह वेश्याओं में, भाँडों में और विलासिता के अन्य अंगों की पूर्ति में उड़ जाती थी।
अंग्रेज कम्पनी का ऋण दिन-दिन बढ़ता जाता था।
कमली दिन-दिन भीगकर भारी होती जाती थी।
देश में सुव्यवस्था न होने के कारण वार्षिक कर भी वसूल न होता था।
रेजीडेंट बार-बार चेतावनी देता था, पर यहाँ तो लोग विलासिता के नशे में चूर थे, किसी के कानों पर जूँ न रेंगती थी।
खैर, मीर साहब के दीवानखाने में शतरंज होते कई महीने गुजर गये।
नये-नये नक्शे हल किये जाते; नये-नये किले बनाये जाते; नित्य नयी व्यूह-रचना होती; कभी-कभी खेलते-खेलते झौड़ हो जाती; तू-तू मैं-मैं तक की नौबत आ जाती; पर शीघ्र ही दोनों मित्रों में मेल हो जाता।
कभी-कभी ऐसा भी होता कि बाजी उठा दी जाती; मिरज़ाजी रूठकर अपने घर चले जाते।
मीर साहब अपने घर में जा बैठते।
पर रात भर की निद्रा के साथ सारा मनोमालिन्य शांत हो जाता था।
प्रातःकाल दोनों मित्र दीवानखाने में आ पहुँचते थे।
एक दिन दोनों मित्र बैठे हुए शतरंज की दलदल में गोते खा रहे थे कि इतने में घोड़े पर सवार एक बादशाही फौज का अफसर मीर साहब का नाम पूछता हुआ आ पहुँचा।
मीर साहब के होश उड़ गये।
यह क्या बला सिर पर आयी !
यह तलबी किस लिए हुई है?
अब खैरियत नहीं नजर आती।
घर के दरवाजे बंद कर लिये।
नौकरों से बोले- कह दो, घर में नहीं हैं।
सवार- घर में नहीं, तो कहाँ हैं?
नौकर- यह मैं नहीं जानता।
क्या काम है?
सवार- काम तुझे क्या बताऊँगा?
हुजूर में तलबी है।
शायद फौज के लिए कुछ सिपाही माँगे गये हैं।
जागीरदार हैं कि दिल्लगी !
मोरचे पर जाना पड़ेगा, तो आटे-दाल का भाव मालूम हो जायगा !नौकर- अच्छा, तो जाइए, कह दिया जायगा?
सवार- कहने की बात नहीं है।
मैं कल खुद आऊँगा, साथ ले जाने का हुक्म हुआ है।
सवार चला गया।
मीर साहब की आत्मा काँप उठी।
मिरज़ाजी से बोले- कहिए जनाब, अब क्या होगा?
मिरज़ा- बड़ी मुसीबत है।
कहीं मेरी तलबी भी न हो।
मीर- कम्बख्त कल फिर आने को कह गया है।
मिरज़ा- आफत है, और क्या।
कहीं मोरचे पर जाना पड़ा, तो बेमौत मरे।
मीर- बस, यही एक तदबीर है कि घर पर मिलो ही नहीं।
कल से गोमती पर कहीं वीराने में नख्शा जमे।
वहाँ किसे खबर होगी।
हजरत आकर आप लौट जायँगे।
मिरज़ा- वल्लाह, आपको खूब सूझी !
इसके सिवाय और कोई तदबीर ही नहीं है।
इधर मीर साहब की बेगम उस सवार से कह रही थी, तुमने खूब धता बताया।
उसने जवाब दिया- ऐसे गावदियों को तो चुटकियों पर नचाता हूँ।
इनकी सारी अक्ल और हिम्मत तो शतरंज ने चर ली।
अब भूल कर भी घर पर न रहेंगे।
दूसरे दिन से दोनों मित्र मुँह अँधेरे घर से निकल खड़े होते।
बगल में एक छोटी-सी दरी दबाये, डिब्बे में गिलौरियाँ भरे, गोमती पार की एक पुरानी वीरान मसजिद में चले जाते, जिसे शायद नवाब आसफ़उद्दौला ने बनवाया था।
रास्ते में तम्बाकू, चिलम और मदरिया ले लेते, और मसजिद में पहुँच, दरी बिछा, हुक्का भरकर शतरंज खेलने बैठ जाते थे।
फिर उन्हें दीन-दुनिया की फिक्र न रहती थी।
किश्त, शह आदि दो-एक शब्दों के सिवा उनके मुँह से और कोई वाक्य नहीं निकलता था।
कोई योगी भी समाधि में इतना एकाग्र न होता होगा।
दोपहर को जब भूख मालूम होती तो दोनों मित्र किसी नानबाई की दूकान पर जाकर खाना खाते, और एक चिलम हुक्का पीकर फिर संग्राम-क्षेत्र में डट जाते।
कभी-कभी तो उन्हें भोजन का भी ख्याल न रहता था।
इधर देश की राजनीतिक दशा भयंकर होती जा रही थी।
कम्पनी की फौजें लखनऊ की तरफ बढ़ी चली आती थीं।
शहर में हलचल मची हुई थी।
लोग बाल-बच्चों को लेकर देहातों में भाग रहे थे।
पर हमारे दोनों खिलाड़ियों को इनकी ज़रा भी फ़िक्र न थी।
वे घर से आते तो गलियों में होकर।
डर था कि कहीं किसी बादशाही मुलाजिम की निगाह न पड़ जाय, जो बेकार में पकड़ जायँ।
हजारों रुपये सालाना की जागीर मुफ्त ही हजम करना चाहते थे।
एक दिन दोनों मित्र मसजिद के खंडहर में बैठे हुए शतरंज खेल रहे थे।
मिरज़ा की बाजी कुछ कमजोर थी।
मीर साहब उन्हें किश्त-पर-किश्त दे रहे थे।
इतने में कम्पनी के सैनिक आते हुए दिखायी दिये।
वह गोरों की फौज थी, जो लखनऊ पर अधिकार जमाने के लिए आ रही थी।
मीर साहब बोले- अंग्रेजी फौज आ रही है; खुदा खैर करे।
मिरज़ा- आने दीजिए, किश्त बचाइए।
यह किश्त।
मीर- जरा देखना चाहिए, यहीं आड़ में खड़े हो जायँ !
मिरज़ा- देख लीजिएगा, जल्दी क्या है, फिर किश्त मीर- तोपखाना भी है।
कोई पाँच हजार आदमी होंगे कैसे-कैसे जवान हैं।
लाल बन्दरों के-से मुँह।
सूरत देखकर खौफ मालूम होता है।
मिरज़ा- जनाब, हीले न कीजिए।
ये चकमे किसी और को दीजिएगा।
यह किश्त !
मीर- आप भी अजीब आदमी हैं।
यहाँ तो शहर पर आफत आयी हुई है और आपको किश्त की सूझी है !
कुछ इसकी भी खबर है कि शहर घिर गया, तो घर कैसे चलेंगे?
मिरज़ा- जब घर चलने का वक्त आयेगा, तो देखा जायगा- यह किश्त !
बस, अबकी शह में मात है।
फौज निकल गयी।
दस बजे का समय था।
फिर बाजी बिछ गयी।
मिरज़ा- आज खाने की कैसे ठहरेगी?
मीर- अजी, आज तो रोज़ा है।
क्या आपको ज्यादा भूख मालूम होती है?
मिरज़ा- जी नहीं।
शहर में न जाने क्या हो रहा है !
मीर- शहर में कुछ न हो रहा होगा।
लोग खाना खा-खाकर आराम से सो रहे होंगे।
हुजूर नवाब साहब भी ऐशगाह में होंगे।
दोनों सज्जन फिर जो खेलने बैठे, तो तीन बज गये।
अबकी मिरज़ा जी की बाजी कमजोर थी।
चार का गजर बज ही रहा था कि फौज की वापसी की आहट मिली।
नवाब वाजिदअली पकड़ लिये गये थे, और सेना उन्हें किसी अज्ञात स्थान को लिये जा रही थी।
शहर में न कोई हलचल थी, न मार-काट।
एक बूँद भी खून नहीं गिरा था।
आज तक किसी स्वाधीन देश के राजा की पराजय इतनी शांति से, इस तरह खून बहे बिना न हुई होगी।
यह वह अहिंसा न थी, जिस पर देवगण प्रसन्न होते हैं।
यह वह कायरपन था, जिस पर बड़े-बड़े कायर भी आँसू बहाते हैं।
अवध के विशाल देश का नवाब बन्दी चला जाता था, और लखनऊ ऐश की नींद में मस्त था।
यह राजनीतिक अधःपतन की चरम सीमा थी।
मिरज़ा ने कहा- हुजूर नवाब साहब को जालिमों ने कैद कर लिया है।
मीर- होगा, यह लीजिए शह।
मिरज़ा- जनाब जरा ठहरिए।
इस वक्त इधर तबीयत नहीं लगती।
बेचारे नवाब साहब इस वक्त खून के आँसू रो रहे होंगे।
मीर- रोया ही चाहें।
यह ऐश वहाँ कहाँ नसीब होगा।
यह किश्त !
मिरज़ा- किसी के दिन बराबर नहीं जाते।
कितनी दर्दनाक हालत है।
मीर- हाँ, सो तो है ही- यह लो, फिर किश्त !
बस, अबकी किश्त में मात है, बच नहीं सकते।
मिरज़ा- खुदा की कसम, आप बड़े बेदर्द हैं।
इतना बड़ा हादसा देखकर भी आपको दुःख नहीं होता।
हाय, गरीब वाजिदअली शाह !
मीर- पहले अपने बादशाह को तो बचाइए फिर नवाब साहब का मातम कीजिएगा।
यह किश्त और यह मात !
लाना हाथ !
बादशाह को लिये हुए सेना सामने से निकल गयी।
उनके जाते ही मिरज़ा ने फिर बाजी बिछा दी।
हार की चोट बुरी होती है।
मीर ने कहा- आइए, नवाब साहब के मातम में एक मरसिया कह डालें।
लेकिन मिरज़ा की राजभक्ति अपनी हार के साथ लुप्त हो चुकी थी।
वह हार का बदला चुकाने के लिए अधीर हो रहे थे।
शाम हो गयी।
खंडहर में चमगादड़ों ने चीखना शुरू किया।
अबाबीलें आ-आकर अपने-अपने घोसलों में चिमटीं।
पर दोनों खिलाड़ी डटे हुए थे, मानो दो खून के प्यासे सूरमा आपस में लड़ रहे हों।
मिरज़ाजी तीन बाजियाँ लगातार हार चुके थे; इस चौथी बाजी का रंग भी अच्छा न था।
वह बार-बार जीतने का दृढ़ निश्चय करके सँभलकर खेलते थे लेकिन एक-न-एक चाल ऐसी बेढब आ पड़ती थी, जिससे बाजी खराब हो जाती थी।
हर बार हार के साथ प्रतिकार की भावना और भी उग्र होती थी।
उधर मीर साहब मारे उमंग के गजलें गाते थे, चुटकियाँ लेते थे, मानो कोई गुप्त धन पा गये हों।
मिरज़ाजी सुन-सुनकर झुँझलाते और हार की झेंप को मिटाने के लिए उनकी दाद देते थे।
पर ज्यों-ज्यों बाजी कमजोर पड़ती थी, धैर्य हाथ से निकला जाता था।
यहाँ तक कि वह बात-बात पर झुँझलाने लगे- जनाब, आप चाल बदला न कीजिए।
यह क्या कि एक चाल चले, और फिर उसे बदल दिया।
जो कुछ चलना हो एक बार चल दीजिए; यह आप मुहरे पर हाथ क्यों रखते हैं?
मुहरे को छोड़ दीजिए।
जब तक आपको चाल न सूझे, मुहरा छुइये ही नहीं।
आप एक-एक चाल आध घंटे में चलते हैं।
इसकी सनद नहीं।
जिसे एक चाल चलने में पाँच मिनट से ज्यादा लगे, उसकी मात समझी जाय।
फिर आपने चाल बदली !
चुपके से मुहरा वहीं रख दीजिए।
मीर साहब का फरजी पिटता था।
बोले- मैंने चाल चली ही कब थी?
मिरज़ा- आप चाल चल चुके हैं।
मुहरा वहीं रख दीजिए- उसी घर में !
मीर- उस घर में क्यों रखूँ?
मैंने हाथ से मुहरा छोड़ा ही कब था?
मिरज़ा- मुहरा आप कयामत तक न छोड़ें, तो क्या चाल ही न होगी?
फरजी पिटते देखा तो धाँधली करने लगे।
मीर- धाँधली आप करते हैं।
हार-जीत तकदीर से होती है, धाँधली करने से कोई नहीं जीतता?
मिरज़ा- तो इस बाजी में तो आपकी मात हो गयी।
मीर- मुझे क्यों मात होने लगी?
मिरज़ा- तो आप मुहरा उसी घर में रख दीजिए, जहाँ पहले रक्खा था।
मीर- वहाँ क्यों रखूँ?
नहीं रखता।
मिरज़ा- क्यों न रखिएगा?
आपको रखना होगा।
तकरार बढ़ने लगी।
दोनों अपनी-अपनी टेक पर अड़े थे।
न यह दबता था न वह।
अप्रासंगिक बातें होेने लगीं, मिरज़ा बोले- किसी ने खानदान में शतरंज खेली होती, तब तो इसके कायदे जानते।
वे तो हमेशा, घास छीला करते, आप शतरंज क्या खेलिएगा।
रियासत और ही चीज है।
जागीर मिल जाने से ही कोई रईस नहीं हो जाता।
मीर- क्या?
घास आपके अब्बाजान छीलते होंगे।
यहाँ तो पीढ़ियों से शतरंज खेलते चले आ रहे हैं।
मिरज़ा- अजी, जाइए भी, गाजीउद्दीन हैदर के यहाँ बावरची का काम करते-करते उम्र गुजर गयी आज रईस बनने चले हैं।
रईस बनना कुछ दिल्लगी नहीं है।
मीर- क्यों अपने बुजुर्गों के मुँह में कालिख लगाते हो- वे ही बावरची का काम करते होंगे।
यहाँ तो हमेशा बादशाह के दस्तरख्वान पर खाना खाते चले आये हैं।
मिरज़ा- अरे चल चरकटे, बहुत बढ़-बढ़कर बातें न कर।
मीर- जबान सँभालिये, वरना बुरा होगा।
मैं ऐसी बातें सुनने का आदी नहीं हूँ।
यहाँ तो किसी ने आँखें दिखायीं कि उसकी आँखें निकालीं।
है हौसला?
मिरज़ा- आप मेरा हौसला देखना चाहते हैं, तो फिर, आइए।
आज दो-दो हाथ हो जायँ, इधर या उधर।
मीर- तो यहाँ तुमसे दबनेवाला कौन?
दोनों दोस्तों ने कमर से तलवारें निकाल लीं।
नवाबी जमाना था; सभी तलवार, पेशकब्ज, कटार वगैरह बाँधते थे।
दोनों विलासी थे, पर कायर न थे।
उनमें राजनीतिक भावों का अधःपतन हो गया था- बादशाह के लिए, बादशाहत के लिए क्यों मरें; पर व्यक्तिगत वीरता का अभाव न था।
दोनों जख्म खाकर गिरे, और दोनों ने वहीं तड़प-तड़पकर जानें दे दीं।
अपने बादशाह के लिए जिनकी आँखों से एक बूँद आँसू न निकला, उन्हीं दोनों प्राणियों ने शतरंज के वजीर की रक्षा में प्राण दे दिये।
अँधेरा हो चला था।
बाजी बिछी हुई थी।
दोनों बादशाह अपने-अपने सिंहासनों पर बैठे हुए मानो इन दोनों वीरों की मृत्यु पर रो रहे थे !
चारों तरफ सन्नाटा छाया हुआ था।
खंडहर की टूटी हुई मेहराबें, गिरी हुई दीवारें और धूल-धूसरित मीनारें इन लाशों को देखतीं और सिर धुनती थीं।

HEADLINE: बड़े घर की बेटी
बेनी माधव सिंह मौज़ा गौरीपुर के ज़मींदार नंबरदार थे।
उनके बुज़ुर्ग किसी ज़माने में बड़े साहिब-ए-सर्वत थे।
पुख़्ता तालाब और मंदिर उन्हीं की यादगार थी।
कहते हैं इस दरवाज़े पर पहले हाथी झूमता था।
उस हाथी का मौजूदा नेम-उल-बदल एक बूढ़ी भैंस थी जिसके बदन पर गोश्त तो न था मगर शायद दूध बहुत देती थी।
क्यूँकि हर वक़्त एक न एक आदमी हाँडी लिए उसके सर पर सवार रहता था।
बेनी माधव सिंह ने निस्फ़ से ज़ाइद जायदाद वकीलों की नज़्र की और अब उनकी सालाना आमदनी एक हज़ार से ज़ाइद न थी।
ठाकुर साहब के दो बेटे थे।
बड़े का नाम सिरी कंठ सिंह था।
उसने एक मुद्दत-ए-दराज़ की जानकाही के बाद बी.ए. की डिग्री हासिल की थी।
और अब एक दफ़्तर में नौकर था।
छोटा लड़का लाल बिहारी सिंह दोहरे बदन का सजीला जवान था।
भरा हुआ चेहरा चौड़ा सीना भैंस का दो सेर ताज़ा दूध का नाश्ता कर जाता था।
सिरी कंठ उससे बिल्कुल मुतज़ाद थे।
इन ज़ाहिरी ख़ूबियों को उन्होंने दो अंग्रेज़ी हुरूफ़ बी.ए. पर क़ुर्बान कर दिया था।
इन्हीं दो हर्फ़ों ने उनके सीने की कुशादगी, क़द की बुलंदी, चेहरे की चमक, सब हज़्म कर ली थी।
ये हज़रत अब अपना वक़्त-ए-फ़ुर्सत तिब के मुताले में सर्फ़ करते थे।आयुर्वेदिक दवाओं पर ज़्यादा अक़ीदा था।
शाम सवेरे उनके कमरे से अक्सर खरल की ख़ुश-गवार पैहम सदाएँ सुनाई दिया करती थीं।
लाहौर और कलकत्ता के वैदों से बहुत ख़त-ओ-किताबत रहती थी।
सिरी कंठ इस अंग्रेज़ी डिग्री के बावजूद अंग्रेज़ी मुआशरत के बहुत मद्दाह न थे।
बल्कि इसके बर-अक्स वो अक्सर बड़ी शद्द-ओ-मद से उसकी मज़म्मत किया करते थे।
इसी वज्ह से गाँव में उनकी बड़ी इज़्ज़त थी।
दसहरे के दिनों में वो बड़े जोश से राम लीला में शरीक होते और ख़ुद हर-रोज़ कोई न कोई रूप भरते, उन्हीं की ज़ात से गौरीपुर में राम लीला का वजूद हुआ।
पुराने रस्म-ओ-रिवाज का उनसे ज़्यादा पुर-जोश वकील मुश्किल से होगा।
ख़ुसूसन मुशतर्का ख़ानदान के वो ज़बरदस्त हामी थे।
आज कल बहुओं को अपने कुन्बे के साथ मिल-जुल कर रहने में जो वहशत होती है, उसे वो मुल्क और क़ौम के लिए फ़ाल-ए-बद ख़याल करते थे।
यही वज्ह थी कि गाँव की बहुएँ उन्हें मक़बूलियत की निगाह से न देखती थीं, बाज़-बाज़ शरीफ़-ज़ादियाँ तो उन्हें अपना दुश्मन समझतीं।
ख़ुद उन ही की बीवी उनसे इस मसअले पर अक्सर ज़ोर-शोर से बहस करती थीं।
मगर इस वज्ह से नहीं कि उसे अपने सास-ससुरे, देवर-जेठ से नफ़रत थी।
बल्कि उसका ख़याल था कि अगर ग़म खाने और तरह देने पर भी कुन्बे के साथ निबाह न हो सके तो आए दिन की तकरार से ज़िंदगी तल्ख़ करने के बजाए यही बेहतर है कि अपनी खिचड़ी अलग पकाई जाए।
आनंदी एक बड़े ऊँचे ख़ानदान की लड़की थी।
उसके बाप एक छोटी सी रियासत के तअल्लुक़ेदार थे।
आलीशान महल।
एक हाथी, तीन घोड़े, पाँच वर्दी-पोश सिपाही।
फ़िटन, बहलियाँ, शिकारी कुत्ते, बाज़, बहरी, शिकरे, जर्रे, फ़र्श-फ़रोश शीशा-आलात, ऑनरेरी मजिस्ट्रेटी और क़र्ज़ जो एक मुअ’ज़्ज़ज़ तअल्लुक़ेदार के लवाज़िम हैं।
वो उनसे बहरा-वर थे।
भूप सिंह नाम था।
फ़राख़-दिल, हौसला-मंद आदमी थे, मगर क़िस्मत की ख़ूबी, लड़का एक भी न था।
सात लड़कियाँ ही लड़कियाँ हुईं और सातों ज़िंदा रहीं।
अपने बराबर या ज़्यादा ऊँचे ख़ानदान में उनकी शादी करना अपनी रियासत को मिट्टी में मिलाना था।
पहले जोश में उन्होंने तीन शादियाँ दिल खोल कर कीं।
मगर जब पंद्रह-बीस हज़ार के मक़रूज़ हो गए तो आँखें खुलीं।
हाथ पैर पीट लिए।
आनंदी चौथी लड़की थी।
मगर अपनी सब बहनों से ज़्यादा हसीन और नेक, इसी वज्ह से ठाकुर भूप सिंह उसे बहुत प्यार करते थे।
हसीन बच्चे को शायद उसके माँ-बाप भी ज़्यादा प्यार करते हैं।
ठाकुर साहब बड़े पस-ओ-पेश में थे कि इसकी शादी कहाँ करें।
न तो यही चाहते थे कि क़र्ज़ का बोझ बढ़े और न यही मंज़ूर था कि उसे अपने आपको बद-क़िस्मत समझने का मौक़ा मिले।
एक रोज़ सिरी कंठ उनके पास किसी चंदे के लिए रुपया माँगने आए।
शायद नागरी प्रचार का चंदा था।
भूप सिंह उनके तौर-ओ-तरीक़ पर रीझ गए, खींच-तान कर ज़ाइचे मिलाए गए।
और शादी धूम-धाम से हो गई।
आनंदी देवी अपने नए घर में आईं तो यहाँ का रंग-ढंग कुछ और ही देखा।
जिन दिलचस्पियों और तफ़रीहों की वो बचपन से आदी थी, उनका यहाँ वजूद भी न था।
हाथी घोड़ों का तो ज़िक्र क्या, कोई सजी हुई ख़ूबसूरत बहली भी न थी।
रेशमी स्लीपर साथ लाई थीं, मगर यहाँ बाग़ कहाँ मकान में खिड़कियाँ तक न थीं।
न ज़मीन पर फ़र्श न दीवारों पर तस्वीरें, ये एक सीधा-सादा दहक़ानी मकान था।
आनंदी ने थोड़े ही दिनों में इन तब्दीलियों से अपने तईं इस क़दर मानूस बना लिया, गोया उसने तकल्लुफ़ात कभी देखे ही नहीं।
एक रोज़ दोपहर के वक़्त लाल बिहारी सिंह दो मुरग़ाबियाँ लिए हुए आए और भावज से कहा।
जल्दी से गोश्त पका दो।
मुझे भूक लगा है।
आनंदी खाना पका कर उनकी मुंतज़िर बैठी थी।
गोश्त पकाने बैठी मगर हाँडी में देखा तो घी पाव भर से ज़्यादा न था।
बड़े घर की बेटी।
किफ़ायत-शिआरी का सबक़ अभी अच्छी तरह न पढ़ी थी।
उसने सब घी गोश्त में डाल दिया।
लाल बिहारी सिंह खाने बैठे तो दाल में घी न था।
“दाल में घी क्यूँ नहीं छोड़ा?” आनंदी ने कहा, “घी सब गोश्त में पड़ गया।” लाल बिहारी, “अभी परसों घी आया है।
इस क़दर जल्द उठ गया।” आनंदी, “आज तो कुल पाव भर था।
वो मैंने गोश्त में डाल दिया।” जिस तरह सूखी लकड़ी जल्दी से जल उठती है।
उसी तरह भूक से बावला इंसान ज़रा-ज़रा बात पर तुनक जाता है।
लाल बिहारी सिंह को भावज की ये ज़बान-दराज़ी बहुत बुरी मालूम हुई।
तीखा हो कर बोला।
“मैके में तो चाहे घी की नदी बहती हो।” औरत गालियाँ सहती है।
मार सहती है, मगर मैके की निंदा उससे नहीं सही जाती।
आनंदी मुँह फेर कर बोली, “हाथी मरा भी तो नौ लाख का।
वहाँ इतना घी रोज़ नाई-कहार खा जाते हैं।” लाल बिहारी जल गया।
थाली उठा कर पटक दी।
और बोला, “जी चाहता है कि तालू से ज़बान खींच ले।” आनंदी को भी ग़ुस्सा आ गया।
चेहरा सुर्ख़ हो गया।
बोली, “वो होते तो आज इसका मज़ा चखा देते।” अब नौजवान उजड्ड ठाकुर से ज़ब्त न हो सका।
उसकी बीवी एक मामूली ज़मींदार की बेटी थी।
जब जी चाहता था उस पर हाथ साफ़ कर लिया करता था।
खड़ाऊँ उठा कर आनंदी की तरफ़ ज़ोर से फेंकी और बोला, “जिसके गुमान पर बोली हो।
उसे भी देखूँगा और तुम्हें भी।” आनंदी ने हाथ से खड़ाऊँ रोकी, सर बच गया।
मगर उँगली में सख़्त चोट आई।
ग़ुस्से के मारे हवा के हिलते हुए पत्ते की तरह काँपती हुई अपने कमरे में आकर खड़ी हो गई।
औरत का ज़ोर और हौसला, ग़ुरूर-ओ-इज़्ज़त शौहर की ज़ात से है, उसे शौहर ही की ताक़त और हिम्मत का घमंड होता है।
आनंदी ख़ून का घूँट पी कर रह गई।
सिरी कंठ सिंह हर शंबा को अपने मकान पर आया करते थे।
जुमेरात का ये वाक़िआ' था।
दो दिन तक आनंदी ने न कुछ खाया न पिया।
उनकी राह देखती रही।
आख़िर शंबा को हस्ब-ए-मामूल शाम के वक़्त वो आए और बाहर बैठ कर कुछ मुल्की-ओ-माली ख़बरें, कुछ नए मुक़द्दमात की तज्वीज़ें और फ़ैसले बयान करने लगे।
और सिलसिला-ए-तक़रीर दस बजे रात तक जारी रहा।
दो-तीन घंटे आनंदी ने बे-इंतिहा इज़्तिराब के आ'लम में काटे।
बारे खाने का वक़्त आया।
पंचायत उठी।
जब तख़्लिया हुआ तो लाल बिहारी ने कहा, “भैया आप ज़रा घर में समझा दीजिएगा कि ज़बान सँभाल कर बात-चीत किया करें।
वर्ना नाहक़ एक दिन ख़ून हो जाएगा।” बेनी माधव सिंह ने शहादत दी, “बहू-बेटियों की ये आदत अच्छी नहीं कि मर्दों के मुँह लगें।” लाल बिहारी, “वो बड़े घर की बेटी हैं तो हम लोग भी कोई कुर्मी-कहार नहीं हैं।” सिरी कंठ, “आख़िर बात क्या हुई?” लाल बिहारी, कुछ भी नहीं, “यूँ ही आप ही आप उलझ पड़ीं, मैके के सामने हम लोगों को तो कुछ समझती ही नहीं।” सिरी कंठ खा पी कर आनंदी के पास गए।
वो भी भरी बैठी थी।
और ये हज़रत भी कुछ तीखे थे।
आनंदी ने पूछा, “मिज़ाज तो अच्छा है?” सिरीकंठ बोले, ”बहुत अच्छा है।
ये आजकल तुमने घर में क्या तूफ़ान मचा रक्खा है?” आनंदी के तेवरों पर बल पड़ गए।
और झुँझलाहट के मारे बदन में पसीना आ गया।
बोली, “जिसने तुमसे ये आग लगाई है, उसे पाऊँ तो मुँह झुलस दूँ।” सिरी कंठ, “इस क़दर तेज़ क्यूँ होती हो, कुछ बात तो कहो।” आनंदी, “क्या कहूँ।
क़िस्मत की ख़ूबी है।
वर्ना एक गँवार लौंडा जिसे चपरासी-गिरी करने की भी तमीज़ नहीं, मुझे खड़ाऊँ से मार कर यूँ न अकड़ता फिरता।
बोटियाँ नुचवा लेती।
इस पर तुम पूछते हो कि घर में तूफ़ान क्यूँ मचा रक्खा है।” सिरी कंठ, “आख़िर कुछ कैफ़ियत तो बयान करो।
मुझे तो कुछ मालूम ही नहीं।” आनंदी, “परसों तुम्हारे लाडले भाई ने मुझे गोश्त पकाने को कहा।
घी पाव भर से कुछ ज़्यादा था।
मैंने सब गोश्त में डाल दिया।
जब खाने बैठा तो कहने लगा दाल में घी क्यूँ नहीं।
बस उसी पर मेरे मैके को बुरा-भला कहने लगा।
मुझसे बर्दाश्त न हो सका।
बोली कि वहाँ इतना घी नाई-कहार खा जाते हैं और किसी को ख़बर भी नहीं होती।
बस इतनी सी बात पर उस ज़ालिम ने मुझे खड़ाऊँ फेंक मारी।
अगर हाथ से न रोकती तो सर फट जाता।
उससे पूछो कि मैंने जो कुछ कहा है सच है या झूट?” सिरी कंठ की आँखें लाल हो गईं।
बोले, “यहाँ तक नौबत पहुँच गई।
ये लौंडा तो बड़ा शरीर निकला।” आनंदी रोने लगी।
जैसे औरतों का क़ायदा है।
क्यूँकि आँसू उनकी पल्कों पर रहता है।
औरत के आँसू मर्द के ग़ुस्से पर रोग़न का काम करते हैं।
सिरी कंठ के मिज़ाज में तहम्मुल बहुत था।
उन्हें शायद कभी ग़ुस्सा आया ही न था।
मगर आनंदी के आँसूओं ने आज ज़हरीली शराब का काम किया।
रात-भर करवटें बदलते रहे।
सवेरा होते ही अपने बाप के पास जा कर बोले, “दादा अब मेरा निबाह इस घर में न होगा।” ये और इस मा'नी के दूसरे जुमले ज़बान से निकालने के लिए सिरी कंठ सिंह ने अपने कई हम-जोलियों को बारहा आड़े हाथों लिया था।
जब उनका कोई दोस्त उनसे ऐसी बातें कहता तो वो मज़हका उड़ाते और कहते, तुम बीवियों के ग़ुलाम हो।
उन्हें क़ाबू में रखने के बजाए ख़ुद उनके क़ाबू में हो जाते हो।
मगर हिन्दू मुश्तरका ख़ानदान का यह पुर-जोश वकील आज अपने बाप से कह रहा था, “दादा!
अब मेरा निबाह इस घर में न होगा।” नासेह की ज़बान उसी वक़्त तक चलती है।
जब तक वो इश्क़ के करिश्मों से बे-ख़बर रहता है।
आज़माइश के बीच में आ कर ज़ब्त और इल्म रुख़्सत हो जाते हैं।
बेनी माधव सिंह घबरा कर उठ बैठे और बोले, “क्यूँ।” सिरी कंठ, “इसलिए कि मुझे भी अपनी इज़्ज़त का कुछ थोड़ा बहुत ख़याल है।
आपके घर में अब हट-धर्मी का बर्ताव होता है।
जिनको बड़ों का अदब होना चाहिए, वो उनके सर चढ़ते हैं।
मैं तो दूसरे का ग़ुलाम ठहरा, घर पर रहता नहीं और यहाँ मेरे पीछे औरतों पर खड़ाऊँ और जूतों की बौछाड़ होती है।
कड़ी बात तक मुज़ाइक़ा नहीं, कोई एक की दो कह ले।
यहाँ तक मैं ज़ब्त कर सकता हूँ।
मगर ये नहीं हो सकता कि मेरे ऊपर लात और घूँसे पड़े और मैं दम न मारूँ।” बेनी माधव सिंह कुछ जवाब न दे सके।
सिरी कंठ हमेशा उनका अदब करते थे।
उनके ऐसे तेवर देखकर बूढ़ा ठाकुर ला-जवाब हो गया।
सिर्फ़ इतना बोला, “बेटा तुम अक़्ल-मंद हो कर ऐसी बातें करते हो।
औरतें इसी तरह घर तबाह कर देती हैं।
उनका मिज़ाज बढ़ाना अच्छी बात नहीं।” सिरी कंठ, “इतना मैं जानता हूँ।
आपकी दुआ से ऐसा अहमक़ नहीं हूँ।
आप ख़ुद जानते हैं कि इस गाँव के कई ख़ानदानों को मैंने अलहदगी की आफ़तों से बचा दिया है।
मगर जिस औरत की इज़्ज़त-ओ-आबरू का मैं ईश्वर के दरबार में ज़िम्मेदार हूँ, उस औरत के साथ ऐसा ज़ालिमाना बरताव मैं नहीं सह सकता।
आप यक़ीन मानिए मैं अपने ऊपर बहुत जब्र कर रहा हूँ कि लाल बिहारी की गोशमाली नहीं करता।” अब बेनी माधव भी गरमाए।
ये कुफ़्र ज़्यादा न सुन सके बोले, “लाल बिहारी तुम्हारा भाई है।
उससे जब कभी भूल-चूक हो।
तुम उसके कान पकड़ो।
मगर...” सिरी कंठ, “लाल बिहारी को मैं अब अपना भाई नहीं समझता।” बेनी माधव, “औरत के पीछे।” सिरी कंठ, “जी नहीं!
उसकी गुस्ताख़ी और बे-रहमी के बाइस।” दोनों आदमी कुछ देर तक ख़ामोश रहे।
ठाकुर साहब लड़के का ग़ुस्सा धीमा करना चाहते थे।
मगर ये तस्लीम करने को तैयार न थे कि लाल बिहारी से कोई गुस्ताख़ी या बे-रहमी वक़ूअ में आई।
इसी अस्ना में कई और आदमी हुक़्क़ा तंबाकू उड़ाने के लिए आ बैठे।
कई औरतों ने जब सुना कि सिरी कंठ बीवी के पीछे बाप से आमादा-ए-जंग हैं तो उनका दिल बहुत ख़ुश हुआ और तरफ़ैन की शिकवा-आमेज़ बातें सुनने के लिए उनकी रूहें तड़पने लगीं।
कुछ ऐसे हासिद भी गाँव में थे जो इस ख़ानदान की सलामत-रवी पर दिल ही दिल में जलते थे।
सिरी कंठ बाप से दबता था।
इसलिए वो ख़तावार है।
उसने इतना इल्म हासिल किया।
ये भी उसकी ख़ता है।
बेनी माधव सिंह बड़े बेटे को बहुत प्यार करते हैं।
ये बुरी बात है।
वो बिला उसकी सलाह के कोई काम नहीं करते।
ये उनकी हिमाक़त है।
इन ख़यालात के आदमियों की आज उम्मीदें भर आईं।
हुक़्क़ा पीने के बहाने से, कोई लगान की रसीद दिखाने के हीले से आ-आ कर बैठ गए।
बेनी माधव सिंह पुराना आदमी था।
समझ गया कि आज ये हज़रात फूले नहीं समाते।
उसके दिल ने ये फ़ैसला किया कि उन्हें ख़ुश न होने दूँगा।
ख़्वाह अपने ऊपर कितना ही जब्र हो।
यका-य़क लहजा-ए-तक़रीर नर्म कर के बोले, “बेटा!
मैं तुमसे बाहर नहीं हूँ।
तुम्हारा जो ची चाहे करो।
अब तो लड़के से ख़ता हो गई।” इलहाबाद का नौजवान, झल्लाया हुआ ग्रेजुएट… इस घात को न समझा।
अपने डिबेटिंग क्लब में उसने अपनी बात पर अड़ने की आदत सीखी थी।
मगर अमली मुबाहिसों के दाँव-पेच से वाक़िफ़ न था।
इस मैदान में वो बिल्कुल अनाड़ी निकला।
बाप ने जिस मतलब से पहलू बदला था, वहाँ तक उसकी निगाह न पहुँची।
बोला, “मैं लाल बिहारी सिंह के साथ अब इस घर में नहीं रह सकता।” बाप, “बेटा!
तुम अक़्लमंद हो और अक़्लमंद आदमी गँवारों की बात पर ध्यान नहीं देता।
वो बे-समझ लड़का है, उससे जो कुछ ख़ता हुई है उसे तुम बड़े हो कर मुआफ़ कर दो।” बेटा, “उसकी ये हरकत मैं हरगिज़ मुआफ़ नहीं कर सकता।
या तो वही घर में रहेगा या मैं ही रहूँगा।
आपको अगर उससे ज़्यादा मोहब्बत है तो मुझे रुख़्सत कीजिए।
मैं अपना बोझ आप उठा लूँगा।
अगर मुझे रखना चाहते हो तो उससे कहिए, जहाँ चाहे चला जाए।
बस ये मेरा आख़िरी फ़ैसला है।” लाल बिहारी सिंह दरवाज़े की चौखट पर चुप-चाप खड़ा बड़े भाई की बातें सुन रहा था।
वो उनका बहुत अदब करता था।
उसे कभी इतनी जुर्रत न हुई थी कि सिरी कंठ के सामने चारपाई पर बैठ जाए या हुक़्क़ा पी ले या पान खा ले।
अपने बाप का भी इतना पास-ओ-लिहाज़ न करता था।
सिरी कंठ को भी उससे दिली-मोहब्बत थी।
अपने होश में उन्होंने कभी उसे घुड़का तक न था।
जब इलहाबाद से आते तो ज़रूर उसके लिए कोई न कोई तोहफ़ा लाते।
मुगदर की जोड़ी उन्होंने ही बनवा कर दी थी।
पिछले साल जब उसने अपने से डेवढ़े जवान को नाग-पंचमी के दंगल में पछाड़ दिया तो उन्होंने ख़ुश हो कर अखाड़े ही में जा कर उसे गले से लगा लिया था।
और पाँच रुपये के पैसे लुटाए थे।
ऐसे भाई के मुँह से आज ऐसी जिगर-दोज़ बातें सुनकर लाल बिहारी सिंह को बड़ा मलाल हुआ।
उसे ज़रा भी ग़ुस्सा न आया।
वो फूटकर रोने लगा।
इसमें कोई शक नहीं कि वो अपने फे़ल पर आप नादिम था।
भाई के आने से एक दिन पहले ही से उसका दिल हर दम धड़कता था कि देखूँ भैया क्या कहते हैं।
मैं उनके सामने कैसे जाऊँगा।
मैं उनसे कैसे बोलूँगा।
मेरी आँखें उनके सामने कैसे उट्ठेंगी।
उसने समझा था कि भैया मुझे बुला कर समझा देंगे।
इस उम्मीद के ख़िलाफ़ आज वो उन्हें अपनी सूरत से बे-ज़ार पाता था।
वो जाहिल था मगर उसका दिल कहता था कि भैया मेरे साथ ज़्यादती कर रहे हैं।
अगर सिरी कंठ उसे अकेला बुला कर दो-चार मिनट सख़्त बातें कहते बल्कि दो-चार तमाँचे भी लगा देते तो शायद उसे इतना मलाल न होता।
मगर भाई का ये कहना कि अब मैं उसकी सूरत से नफ़रत रखता हूँ।
लाल बिहारी से न सहा गया।
वो रोता हुआ घर में आया और कोठरी में जा कर कपड़े पहने।
फिर आँखें पोंछीं, जिससे कोई ये न समझे कि रोता था।
तब आनंदी देवी के दरवाज़े पर आ कर बोला, “भाबी!
भैया ने ये फ़ैसला किया है कि वो मेरे साथ इस घर में न रहेंगे।
वह अब मेरा मुँह देखना नहीं चाहते।
इसलिए अब मैं जाता हूँ।
उन्हें फिर मुँह न दिखाऊँगा।
मुझसे जो ख़ता हुई है उसे मुआफ़ करना।” ये कहते-कहते लाल बिहारी की आवाज़ भारी हो गई।
जिस वक़्त लाल बिहारी सिंह सर झुकाए आनंदी के दरवाज़े पर खड़ा था।
उसी वक़्त सिरी कंठ भी आँखें लाल किए बाहर से आए।
भाई को खड़ा देखा तो नफ़रत से आँखें फेर लीं और कतरा कर निकल गए।
गोया उसके साये से भी परहेज़ है।
आनंदी ने लाल बिहारी सिंह की शिकायत तो शौहर से की।
मगर अब दिल में पछता रही थी।
वो तबअन नेक औरत थी।
और उसके ख़याल में भी न था कि ये मुआ'मला इस क़दर तूल खींचेगा।
वो दिल ही दिल में अपने शौहर के ऊपर झुँझला रही थी कि इस क़दर गर्म क्यूँ हो रहे हैं।
ये ख़ौफ़ कि कहीं मुझे इलाहबाद चलने को न कहने लगें, तो फिर मैं क्या करूँगी।
उसके चेहरे को ज़र्द किए हुए थे।
इसी हालत में जब उसने लाल बिहारी को दरवाज़े पर खड़े ये कहते सुना कि अब मैं जाता हूँ।
मुझसे जो कुछ ख़ता हुई है मुआफ़ करना तो उसका रहा सहा ग़ुस्सा भी पानी हो गया।
वो रोने लगी।
दिलों का मैल धोने के लिए आँसू से ज़्यादा कारगर कोई चीज़ नहीं है।
सिरी कंठ को देखकर आनंदी ने कहा, “लाला बाहर खड़े हैं, बहुत रो रहे हैं।” सिरी कंठ, “तो मैं क्या करूँ?” आनंदी, “अंदर बुला लो।
मेरी ज़बान को आग लगे।
मैंने कहाँ से वो झगड़ा उठाया।” सिरी कंठ, “मैं नहीं बुलाने का।” आनंदी, “पछताओगे।
उन्हें बहुत ग्लानि आ गई है।
ऐसा न हो, कहीं चल दें।” सिरी कंठ न उठे।
इतने में लाल बिहारी ने फिर कहा, “भाबी!
भैया से मेरा सलाम कह दो।
वो मेरा मुँह नहीं देखना चाहते।
इसलिए मैं भी अपना मुँह उन्हें न दिखाऊँगा।” लाल बिहारी सिंह इतना कह कर लौट पड़ा।
और तेज़ी से बाहर के दरवाज़े की तरफ़ जाने लगा।
यका-यक आनंदी अपने कमरे से निकली और उसका हाथ पकड़ लिया।
लाल बिहारी ने पीछे की तरफ़ ताका और आँखों में आँसू भर कर बोला, “मुझको जाने दो।” आनंदी, “कहाँ जाते हो?” लाल बिहारी, “जहाँ कोई मेरा मुँह न देखे।” आनंदी, “मैं न जाने दूँगी।” लाल बिहारी, “मैं लोगों के साथ रहने के क़ाबिल नहीं हूँ।” आनंदी, “तुम्हें मेरी क़सम अब एक क़दम भी आगे न बढ़ाना।” लाल बिहारी, “जब तक मुझे ये न मालूम हो जाएगा कि भैया के दिल में मेरी तरफ़ से कोई तकलीफ़ नहीं तब तक मैं इस घर में हरगिज़ न रहूँगा।” आनंदी, “मैं ईश्वर की सौगंध खा कर कहती हूँ कि तुम्हारी तरफ़ से मेरे दिल में ज़रा भी मैल नहीं है।” अब सिरी कंठ का दिल पिघला।
उन्होंने बाहर आ कर लाल को गले लगा लिया।
और दोनों भाई ख़ूब फूट-फूटकर रोए।
लाल बिहारी ने सिसकते हुए कहा, “भैया!
अब कभी न कहना कि तुम्हारा मुँह न देखूँगा।
इसके सिवा जो सज़ा आप देंगे वो मैं ख़ुशी से क़ुबूल करूँगा।” सिरी कंठ ने काँपती हुई आवाज़ से कहा, “लल्लू इन बातों को बिल्कुल भूल जाओ।
ईश्वर चाहेगा तो अब ऐसी बातों का मौक़ा न आएगा।” बेनी माधव सिंह बाहर से ये देख रहे थे।
दोनों भाइयों को गले मिलते देखकर ख़ुश हो गए और बोल उठे, “बड़े घर की बेटियाँ ऐसी ही होती हैं।
बिगड़ता हुआ काम बना लेती हैं।” गाँव में जिसने ये वाक़िआ' सुना, इन अल्फ़ाज़ में आनंदी की फ़य्याज़ी की दाद दी, “बड़े घर की बेटियाँ ऐसी ही होती हैं।”



HEADLINE: रबीन्द्रनाथ टैगोर की श्रेष्ठ कहानियों में से एक अनमोल भेंट
उसके पश्चात् काफी समय बीत गया
नन्हा बच्‍चा रायचरण की गोद से निकलकर स्कूल में प्रविष्ट हुआ, स्कूल से कॉलिज में पहुँचा, फिर एक सरकारी स्थान पर लग गया
किन्तु रायचरण अब भी बच्‍चा खिलाता था, यह बच्‍चा उसकी गोद के पाले हुए अनुकूल बाबू का पुत्र था
बच्‍चा घुटनों के बल चलकर बाहर निकल जाता
जब रायचरण दौड़कर उसको पकड़ता तो वह रोता और अपने नन्हे-नन्हे हाथों से रायचरण को मारता
रायचरण हंसकर कहता – हमारा भैया भी बड़ा होकर जज साहब बनेगा – जब वह रायचरण को चन्ना कहकर पुकारता तो उसका हृदय बहुत हर्षित होता
वह दोनों हाथ पृथ्वी पर टेककर घोड़ा बनता और बच्‍चा उसकी पीठ पर सवार हो जाता
इन्हीं दिनों अनुकूल बाबू की बदली परयां नदी के किनारे एक जिले में हो गई
नए स्थान की ओर जाते हुए कलकत्ते से उन्होंने अपने बच्चे के लिए मूल्यवान आभूषण और कपड़ों के अतिरिक्त एक छोटी-सी सुन्दर गाड़ी भी खरीदी
वर्षा ऋतु थी
कई दिनों से मूसलाधर वर्षा हो रही थी
ईश्वर-ईश्वर करते हुए बादल फटे
संध्या का समय था
बच्चे ने बाहर जाने के लिए आग्रह किया
रायचरण उसे गाड़ी में बिठाकर बाहर ले गया
खेतों में पानी खूब भरा हुआ था
बच्चे ने फूलों का गुच्छा देखकर जिद की, रायचरण ने उसे बहलाना चाहा किन्तु वह न माना
विवश रायचरण बच्चे का मन रखने के लिए घुटनों-घुटनों पानी में फूल तोड़ने लगा
कई स्थानों पर उसके पांव कीचड़ में बुरी तरह धंस गये
बच्‍चा तनिक देर मौन गाड़ी में बैठा रहा, फिर उसका ध्यान लहराती हुई नदी की ओर गया
वह चुपके से गाड़ी से उतरा
पास ही एक लकड़ी पड़ी थी, उठा ली और भयानक नदी के तट पर पहुंचकर उसकी लहरों से खेलने लगा
नदी के शोर में ऐसा मालूम होता था कि नदी की चंचल और मुंहजोर जल-परियां सुन्दर बच्चे को अपने साथ खेलने के लिए बुला रही हैं
रायचरण फूल लेकर वापस आया तो देखा गाड़ी खाली है
उसने इधर-उधर देखा, पैरों के नीचे से धरती निकल गई
पागलों की भांति चहुंओर देखने लगा
वह बार-बार बच्चे का नाम लेकर पुकारता था लेकिन उत्तर में ‘चन्ना’ की मधुर ध्वनि न आती थी
चारों ओर अंधेरा छा गया
बच्चे की माता को चिन्ता होने लगी
उसने चारों ओर आदमी दौड़ाये
कुछ व्यक्ति लालटेन लिये हुए नदी के किनारे खोज करने पहुँचे
रायचरण उन्हें देखकर उनके चरणों में गिर पड़ा
उन्होंने उससे प्रश्न करने आरम्भ किये किन्तु वह प्रत्येक प्रश्न के उत्तर में यही कहता-मुझे कुछ मालूम नहीं
यद्यपि प्रत्येक व्यक्ति की यह सम्मति थी कि छोटे बच्चे को परयां नदी ने अपने आंचल में छिपा लिया है किन्तु फिर भी हृदय में विभिन्न प्रकार की शंकायें उत्पन्न हो रही थीं
एक यह कि उसी संध्या को निर्वासितों का एक समूह नगर से गया था और मां को संदेह था कि रायचरण ने कहीं बच्चे को निर्वासित के हाथों न बेच दिया हो
वह रायचरण को अलग ले गई और उससे विनती करते हुए कहने लगी – रायचरण, तुम मुझसे जितना रुपया चाहो ले लो, किन्तु परमात्मा के लिए मेरी दशा पर तरस खाकर मेरा बच्‍चा मुझको वापस कर दो
परन्तु रायचरण कुछ उत्तर न दे सका, केवल माथे पर हाथ मारकर मौन हो गया
स्वामिनी ने क्रोध और आवेश की दशा में उसको घर-से बाहर निकाल दिया
अनुकूल बाबू ने पत्नी को बहुत समझाया किन्तु माता के हृदय से शंकाएं दूर न हुईं
वह बराबर यही कहती रही कि – मेरा बच्‍चा सोने के आभूषण पहने हुए था, अवश्य इसने… रायचरण अपने गांव वापस चला आया
उसे कोई सन्तान न थी और न ही सन्तान होने की कोई सम्भावना थी
किन्तु साल की समाप्ति पर उसके घर पुत्र ने जन्म लिया
घर में एक विधवा बहन थी
उसने बच्चे के पालन-पोषण का भार अपने ऊपर लिया
जब बच्‍चा घुटनों के बल चलने लगा, वह घर वालों की नजर बचा कर बाहर निकल जाता
रायचरण जब उसे दौड़कर पकड़ता तो वह चंचलता से उसको मारता
उस समय रायचरण के नेत्रों के सामने अपने उस नन्हें मालिक की सूरत फिर जाती जो परयां नदी की लहरों में लुप्त हो गया था
बच्चे की जबान खुली तो वह बाप को ‘बाबा’ और बुआ को ‘मामा’ इस ढंग से कहता था जिस ढंग से रायचरण का नन्हा मालिक बोलता था
रायचरण उसकी आवाज से चौंक उठता
उसे पूर्ण विश्वास था कि उसके मालिक ने उसके घर में जन्म लिया है
इस विचार को निर्धारित करने के लिए उसके पास तीन प्रमाण थे
एक तो यह कि वह नन्हे मालिक की मृत्यु के थोड़े ही समय पश्चात् उत्पन्न हुआ
दूसरे यह कि उसकी पत्नी वृध्द हो गई थी और सन्तान-उत्पत्ति की कोई आशा न थी
तीसरे यह कि बच्चे के बोलने का ढंग और उसकी सम्पूर्ण भाव-भंगिमाएं नन्हे मालिक से मिलती-जुलती थीं
वह हर समय बच्चे की देख-भाल में संलग्न रहता
उसे भय था कि उसका नन्हा मालिक फिर कहीं गायब न हो जाए
वह बच्चे के लिए एक गाड़ी लाया और अपनी पत्नी के आभूषण बेचकर बच्चे के लिए आभूषण बनवा दिये
वह उसे गाड़ी में बिठाकर प्रतिदिन वायु-सेवन के लिए बाहर ले जाता था
धीरे-धीरे दिन बीतते गये और बच्‍चा सयाना हो गया
परन्तु इस लाड़-चाव में वह बहुत बिगड़ गया था
किसी से सीधे मुंह बात न करता
गांव के लड़के उसे लाट साहब कहकर छेड़ते
जब लड़का शिक्षा-योग्य हुआ तो रायचरण अपनी छोटी-सी जमीन बेचकर कलकत्ता आ गया
उसने दौड़-धूप करके नौकरी खोजी और फलन को स्कूल में दाखिल करवा दिया
उसको पूर्ण विश्वास था कि बड़ा होकर फलन अवश्य जज बनेगा
होते-होते अब फलन की आयु बारह वर्ष हो गई
अब वह खूब लिख-पढ़ सकता था
उसका स्वास्थ्य अच्छा और सूरत-शक्ल भी अच्छी थी
उसको बनाव- श्रृंगार की भी बड़ी चिन्ता रहती थी
जब देखो दर्पण हाथ में लिये बाल बना रहा है
वह अपव्ययी भी बहुत था
पिता की सारी आय व्यर्थ की विलास-सामग्री में व्यय कर देता
रायचरण उससे प्रेम तो पिता की भांति करता था, किन्तु प्राय: उसका बर्ताव उस लड़के से ऐसा ही था जैसे मालिक के साथ नौकर का होता है
उसका फलन भी उसे पिता न समझता था
दूसरी बात यह थी कि रायचरण स्वयं को फलन का पिता प्रकट भी न करता था
छात्रावास के विद्यार्थी रायचरण के गंवारपन का उपहास करते और फलन भी उन्हीं के साथ सम्मिलित हो जाता
रायचरण ने जमीन बेचकर जो कुछ रुपया प्राप्त किया था वह अब लगभग सारा समाप्त हो चुका था
उसका साधारण वेतन फलन के खर्चों के लिए कम था
वह प्राय: अपने पिता से जेब-खर्च और विलास की सामग्री तथा अच्छे-अच्छे वस्त्रों के लिए झगड़ता रहता था
आखिर एक युक्ति रायचरण के मस्तिष्क में आई उसने नौकरी छोड़ दी और उसके पास जो कुछ शेष रुपया था फलन को सौंपकर बोला- फलन, मैं एक आवश्यक कार्य से गांव जा रहा हूं, बहुत जल्द वापस आ जाऊंगा
तुम किसी बात से घबराना नहीं
रायचरण सीधा उस स्थान पर पहुंचा जहां अनुकूल बाबू जज के ओहदे पर लगे हुए थे
उनके और कोई दूसरी संतान न थी इस कारण उनकी पत्नी हर समय चिन्तित रहती थी
अनुकूल बाबू कचहरी से वापस आकर कुर्सी पर बैठे हुए थे और उनकी पत्नी सन्तानोत्पत्ति के लिए बाजारू दवा बेचने वाले से जड़ी-बूटियां खरीद रही थी
काफी दिनों के पश्चात् वह अपने वृध्द नौकर रायचरण को देखकर आश्चर्यचकित हुई, पुरानी सेवाओं का विचार करके उसको रायचरण पर तरस आ गया और उससे पूछा – क्या तुम फिर नौकरी करना चाहते हो
रायचरण ने मुस्कराकर उत्तर दिया – मैं अपनी मालकिन के चरण छूना चाहता हूं
अनुकूल बाबू रायचरण की आवाज सुनकर कमरे से निकल आये
रायचरण की शक्ल देखकर उनके कलेजे का जख्म ताजा हो गया और उन्होंने मुख फेर लिया
रायचरण ने अनुकूल बाबू को सम्बोधित करके कहा – सरकार, आपके बच्चे को परयां ने नहीं, बल्कि मैंने चुराया था
अनुकूल बाबू ने आश्चर्य से कहा – तुम यह क्या कह रहे हो, क्या मेरा बच्‍चा वास्तव में जिन्दा है
उसकी पत्नी ने उछलकर कहा – भगवान के लिए बताओ मेरा बच्‍चा कहां है
रायचरण ने कहा – आप सन्तोष रखें, आपका बच्‍चा इस समय भी मेरे पास है
अनुकूल बाबू की पत्नी ने रायचरण से अत्यधिक विनती करते हुए कहा – मुझे बताओ
रायचरण ने कहा – मैं उसे परसों ले आऊंगा
रविवार का दिन था
जज साहब अपने मकान में बेचैनी से रायचरण की प्रतीक्षा कर रहे थे
कभी वह कमरे में इधर-उधर टहलने लगते और कभी थोड़े समय के लिए आराम-कुर्सी पर बैठ जाते
आखिर दस बजे के लगभग रायचरण ने फलन का हाथ पकड़े हुए कमरे में प्रवेश किया
अनुकूल बाबू की घरवाली फलन को देखते ही दीवानों की भांति उसकी ओर लपकी और उसे बड़े जोर से गले लगा लिया
उनके नेत्रों से अश्रुओं का समुद्र उमड़ पड़ा
कभी वह उसको प्यार करती, कभी आश्चर्य से उसकी सूरत तकने लग जाती
फलन सुन्दर था और उसके कपड़े भी अच्छे थे
अनुकूल बाबू के हृदय में भी पुत्र-प्रेम का आवेश उत्पन्न हुआ, किन्तु जरा-सी देर के बार उनके पितृ-प्रेम का स्थान कानून भावना ने ले लिया और उन्होंने रायचरण से पूछा-भला इसका प्रमाण क्या है कि यह बच्‍चा मेरा है
रायचरण ने उत्तर दिया – इसका उत्तर मैं क्या दूं सरकार
इस बात का ज्ञान तो परमात्मा के सिवाय और किसी को नहीं हो सकता कि मैंने ही आपका बच्‍चा चुराया था
जब अनुकूल बाबू ने देखा कि उनकी पत्नी फलन को कलेजे से लगाये हुए है तो प्रमाण मांगना व्यर्थ है
इसके अतिरिक्त उन्हें ध्यान आया कि इस गंवार को ऐसा सुन्दर बच्‍चा कहां मिल सकता था और झूठ बोलने से क्या लाभ हो सकता है
सहसा उन्हें अपने वृध्द नौकर की बेध्यानी याद आ गई और कानूनी मुद्रा में बोले – रायचरण, अब तुम यहां नहीं रह सकते
रायचरण ने ठंडी उसांस भरकर कहा – सरकार, अब मैं कहां जाऊं
बूढ़ा हो गया हूं, अब मुझे कोई नौकर भी न रखेगा
भगवान के लिए अपने द्वार पर पड़ा रहने दीजिये
अनुकूल बाबू की पत्नी बोली – रहने दो, हमारा क्या नुकसान है
हमारा बच्‍चा भी इसे देखकर प्रसन्न रहेगा
किन्तु अनुकूल बाबू की कानूनी नस भड़की हुई थी
उन्होंने तुरन्त उत्तर दिया – नहीं, इसका अपराध बिल्कुल क्षमा नहीं किया जा सकता
रायचरण ने अनुकूल बाबू के पांव पकड़ते हुए कहा – सरकार, मुझे न निकालिए, मैंने आपका बच्‍चा नहीं चुराया था बल्कि परमात्मा ने चुराया था
अनुकूल बाबू को गंवार की इस बात पर और भी अधिक क्रोध आ गया
बोले – नहीं, अब मैं तुम पर विश्वास नहीं कर सकता
तुमने मेरे साथ कृतघ्नता की है
रायचरण ने फिर कहा – सरकार, मेरा कुछ अपराध नहीं
अनुकूल बाबू त्यौरियों पर बल डालकर कहने लगे – तो फिर किसका अपराध है
रायचरण ने उत्तर दिया – मेरे भाग्य का
परन्तु शिक्षित व्यक्ति भाग्य का अस्तित्व स्वीकार नहीं कर सकता
फलन को जब मालूम हुआ कि वह वास्तव में एक धनी व्यक्ति का पुत्र है तो उसे भी रायचरण की इस चेष्टा पर क्रोध आया, कि उसने इतने दिनों तक क्यों उसे कष्ट में रखा
फिर रायचरण को देखकर उसे दया भी आ गई और उसने अनुकूल बाबू से कहा – पिताजी, इसको क्षमा कर दीजिए
यदि आप इसको अपने साथ नहीं रखना चाहते तो इसकी थोड़ी पेंशन कर दें
इतना सुनने के बाद रायचरण अपने बेटे को अन्तिम बार देखकर अनुकूल बाबू की कोठी से निकलकर चुपचाप कहीं चला गया
महीना समाप्त होने पर अनुकूल बाबू ने रायचरण के गांव कुछ रुपया भेजा किन्तु मनीआर्डर वापस आ गया क्योंकि गांव में अब इस नाम का कोई व्यक्ति न था

HEADLINE: नीले सियार की कहानी ~
पूरा पेड हवा के तेज झोंके से गिर पडा
सियार उसकी चपेट में आ गया और बुरी तरह घायल हो गया
वह किसी तरह घिसटता-घिसटता अपनी मांद तक पहुंचा
कई दिन बाद वह मांद से बाहर आया
उसे भूख लग रही थी
शरीर कमज़ोर हो गया था तभी उसे एक खरगोश नजर आया
उसे दबोचने के लिए वह झपटा
सियार कुछ दूर भागकर हांफने लगा
उसके शरीर में जान ही कहां रह गई थी
फिर उसने एक बटेर का पीछा करने की कोशिश की
यहां भी वह असफल रहा
हिरण का पीछा करने की तो उसकी हिम्मत भी न हुई
वह खडा सोचने लगा
शिकार वह कर नहीं पा रहा था
भूखों मरने की नौबत आई ही समझो
क्या किया जाए
वह इधर उधर घूमने लगा पर कहीं कोई मरा जानवर नहीं मिला
घूमता-घूमता वह एक बस्ती में आ गया
उसने सोचा शायद कोई मुर्गी या उसका बच्चा हाथ लग जाए
सो वह इधर-उधर गलियों में घूमने लगा
तभी कुत्ते भौं-भौं करते उसके पीछे पड गए
सियार को जान बचाने के लिए भागना पडा
गलियों में घुसकर उनको छकाने की कोशिश करने लगा पर कुत्ते तो कस्बे की गली-गली से परिचित थे
सियार के पीछे पडे कुत्तों की टोली बढती जा रही थी और सियार के कमज़ोर शरीर का बल समाप्त होता जा रहा था
सियार भागता हुआ रंगरेजों की बस्ती में आ पहुंचा था
वहां उसे एक घर के सामने एक बडा ड्रम नजर आया
वह जान बचाने के लिए उसी ड्रम में कूद पडा
ड्रम में रंगरेज ने कपडे रंगने के लिए रंग घोल रखा था
कुत्तों का टोला भौंकता चला गया
सियार सांस रोककर रंग में डूबा रहा
वह केवल सांस लेने के लिए अपनी थूथनी बाहर निकालता
जब उसे पूरा यकीन हो गया कि अब कोई ख़तरा नहीं है तो वह बाहर निकला
वह रंग में भीग चुका था
जंगल में पहुंचकर उसने देखा कि उसके शरीर का सारा रंग हरा हो गया है
उस ड्रम में रंगरेज ने हरा रंग घोल रखा था
उसके हरे रंग को जो भी जंगली जीव देखता, वह भयभीत हो जाता
उनको खौफ से कांपते देखकर रंगे सियार के दुष्ट दिमाग में एक योजना आई
रंगे सियार ने डरकर भागते जीवों को आवाज़ दी
भाइओ, भागो मत मेरी बात सुनो'
उसकी बात सुनकर सभी जानवर भागते जानवर ठिठके
उनके ठिठकने का रंगे सियार ने फ़ायदा उठाया और बोला
देखो, देखो मेरा रंग
ऐसा रंग किसी जानवर का धरती पर हैं
नहीं न
मतलब समझो
भगवान ने मुझे यह ख़ास रंग तुम्हारे पास भेजा हैं
तुम सब जानवरों को बुला लाओ तो मैं भगवान का संदेश सुनाऊं'
उसकी बातों का सब पर गहरा प्रभाव पडा
वे जाकर जंगल के दूसरे सभी जानवरों को बुलाकर लाए
जब सब आ गए तो रंगा सियार एक ऊंचे पत्थर पर चढकर बोला
वन्य प्राणियो, प्रजापति ब्रह्मा ने मुझे खुद अपने हाथों से इस अलौकिक रंग का प्राणी बनाकर कहा कि संसार में जानवरों का कोई शासक नहीं है
तुम्हें जाकर जानवरों का राजा बनकर उनका कल्याण करना है
तुम्हार नाम सम्राट ककुदुम होगा
तीनों लोकों के वन्य जीव तुम्हारी प्रजा होंगे
अब तुम लोग अनाथ नहीं रहे
मेरी छत्र-छाया में निर्भय होकर रहो'
सभी जानवर वैसे ही सियार के अजीब रंग से चकराए हुए थे
उसकी बातों ने तो जादू का काम किया
शेर, बाघ व चीते की भी ऊपर की सांस ऊपर और नीचे की सांस नीचे रह गई
उसकी बात काटने की किसी में हिम्मत न हुई
देखते ही देखते सारे जानवर उसके चरणों में लोटने लगे और एक स्वर में बोले
हे बह्मा के दूत, प्राणियों में श्रेष्ठ ककुदुम, हम आपको अपना सम्राट स्वीकार करते हैं
भगवान की इच्छा का पालन करके हमें बडी प्रसन्नता होगी
एक बूढे हाथी ने कहा 'हे सम्राट, अब हमें बताइए कि हमार क्या कर्तव्य हैं?'
रंगा सियार सम्राट की तरह पंजा उठाकर बोला
तुम्हें अपने सम्राट की खूब सेवा और आदर करना चाहिए
उसे कोई तकलीफ नहीं होनी चाहिए'
हमारे खाने-पीने का शाही प्रबंध होना चाहिए
शेर ने सिर झुकाकर कहा 'महाराज, ऐसा ही होगा
आपकी सेवा करके हमारा जीवन धन्य हो जाएगा'
बस, सम्राट ककुदुम बने रंगे सियार के शाही ठाट हो गए
वह राजसी शान से रहने लगा
कई लोमडियां उसकी सेवा में लगी रहतीं भालू पंखा झुलाता
सियार जिस जीव का मांस खाने की इच्छा ज़ाहिर करता, उसकी बलि दी जाती
जब सियार घूमने निकलता तो हाथी आगे-आगे सूंड उठाकर बिगुल की तरह चिंघाडता चलता
दो शेर उसके दोनों ओर कमांडो बाडी गार्ड की तरह होते
रोज ककुदुम का दरबार भी लगता
रंगे सियार ने एक चालाकी यह कर दी थी कि सम्राट बनते ही सियारों को शाही आदेश जारी कर उस जंगल से भगा दिया था
उसे अपनी जाति के सियारों द्वारा पहचान लिए जाने का ख़तरा था
एक दिन सम्राट ककुदुम खूब खा-पीकर अपने शाही मांद में आराम कर रहा था कि बाहर उजाला देखकर उठा
बाहर आया चांदनी रात खिली थी
पास के जंगल में सियारों की टोलियां ‘हू हू’ की बोली बोल रही थीं
उस आवाज़ को सुनते ही ककुदुम अपना आपा खो बैठा
उसके अदंर के जन्मजात स्वभाव ने ज़ोर मारा और वह भी मुंह चांद की ओर उठाकर और सियारों के स्वर में मिलाकर 'हू हू' करने लगा
शेर और बाघ ने उसे ’हू हू’ करते देख लिया
वे चौंके, बाघ बोला 'अरे, यह तो सियार है
हमें धोखा देकर सम्राट बना रहा
मारो नीच को
शेर और बाघ उसकी ओर लपके और देखते ही देखते उसका तिया-पांचा कर डाला

HEADLINE: शेर, ऊंट, सियार और कौवा ~  , ,
बाघ, कौआ और सियार, ये तीन उसके नौकर थे
एक दिन उन्होंने एक ऐसे उंट को देखा जो अपने गिरोह से भटककर उनकी ओर आ गया था
उसको देखकर सिंह कहने लगा,
“अरे वाह
यह तो विचित्र जीव है
जाकर पता तो लगाओ कि यह वन्य प्राणी है अथवा कि ग्राम्य प्राणी”
यह सुनकर कौआ बोला,
“स्वामी, यह ऊंट नाम का जीव ग्राम्य-प्राणी है और आपका भोजन है
आप इसको मारकर खा जाइए
” सिंह बोला, “ मैं अपने यहां आने वाले अतिथि को नहीं मारता
कहा गया है कि विश्वस्त और निर्भय होकर अपने घर आए शत्रु को भी नहीं मारना चाहिए
अतः उसको अभयदान देकर यहां मेरे पास ले आओ जिससे मैं उसके यहां आने का कारण पूछ सकूं
” सिंह की आज्ञा पाकर उसके अनुचर ऊंट के पास गए और उसको आदरपूर्वक सिंह के पास ले लाए
ऊंट ने सिंह को प्रणाम किया और बैठ गया
सिंह ने जब उसके वन में विचरने का कारण पूछा तो उसने अपना परिचय देते हुए बताया कि वह साथियों से बिछुड़कर भटक गया है
सिंह के कहने पर उस दिन से वह कथनक नाम का ऊंट उनके साथ ही रहने लगा
उसके कुछ दिन बाद मदोत्कट सिंह का किसी जंगली हाथी के साथ घमासान युद्ध हुआ
उस हाथी के मूसल के समान दांतों के प्रहार से सिंह अधमरा तो हो गया किन्तु किसी प्रकार जीवित रहा, पर वह चलने-फिरने में अशक्त हो गया था
उसके अशक्त हो जाने से कौवे आदि उसके नौकर भूखे रहने लगे
क्योंकि सिंह जब शिकार करता था तो उसके नौकरों को उसमें से भोजन मिला करता था
अब सिंह शिकार करने में असमर्थ था
उनकी दुर्दशा देखकर सिंह बोला, “किसी ऐसे जीव की खोज करो कि जिसको मैं इस अवस्था में भी मारकर तुम लोगों के भोजन की व्यवस्था कर सकूं
” सिंह की आज्ञा पाकर वे चारों प्राणी हर तरफ शिकार की तलाश में घूमने निकले
जब कहीं कुछ नहीं मिला तो कौए और सियार ने परस्पर मिलकर सलाह की
श्रृगाल बोला, “मित्र कौवे
इधर-उधर भटकने से क्या लाभ
क्यों न इस कथनक को मारकर उसका ही भोजन किया जाए
” सियार सिंह के पास गया और वहां पहुंचकर कहने लगा,
“स्वामी, हम सबने मिलकर सारा वन छान मारा है, किन्तु कहीं कोई ऐसा पशु नहीं मिला कि जिसको हम आपके समीप मारने के लिए ला पाते
अब भूख इतनी सता रही है कि हमारे लिए एक भी पग चलना कठिन हो गया है
आप बीमार हैं
यदि आपकी आज्ञा हो तो आज कथनक के मांस से ही आपके खाने का प्रबंध किया जाए
” पर सिंह ने यह कहते हुए मना कर दिया कि उसने ऊंट को अपने यहां पनाह दी है इसलिए वह उसे मार नहीं सकता
पर सियार ने सिंह को किसी तरह मना ही लिया
राजा की आज्ञा पाते ही श्रृगाल ने तत्काल अपने साथियों को बुलाया
उसके साथ ऊंट भी आया
उन्हें देखकर सिंह ने पूछा, “तुम लोगों को कुछ मिला
” कौवा, सियार, बाघ सहित दूसरे जानवरों ने बता दिया कि उन्हें कुछ नहीं मिला
पर अपने राजा की भूख मिटाने के लिए सभी बारी-बारी से सिंह के आगे आए और विनती की कि वह उन्हें मारकर खा लें
पर सियार हर किसी में कुछ न कुछ खामी बता देता ताकि सिंह उन्हें न मार सके
अंत में ऊंट की बारी आई
बेचारे सीधे-साधे कथनक ऊंट ने जब यह देखा कि सभी सेवक अपनी जान देने की विनती कर रहे हैं तो वह भी पीछे नहीं रहा
उसने सिंह को प्रणाम करके कहा,
“स्वामी, ये सभी आपके लिए अभक्ष्य हैं
किसी का आकार छोटा है, किसी के तेज नाखून हैं, किसी की देह पर घने बाल हैं
आज तो आप मेरे ही शरीर से अपनी जीविका चलाइए जिससे कि मुझे दोनों लोकों की प्राप्ति हो सके
” कथनक का इतना कहना था कि व्याघ्र और सियार उस पर झपट पड़े और देखते-ही-देखते उसके पेट को चीरकर रख दिया
बस फिर क्या था, भूख से पीड़ित सिंह और व्याघ्र आदि ने तुरन्त ही उसको चट कर डाला

HEADLINE: साधु और चूहा ~ मित्र सम्प्राप्ति
वहां एक पवित्र ऋषि रहते थे और मंदिर की देखभाल करते थे
वे भिक्षा के लिए शहर में हर रोज जाते थे, और भोजन के लिए शाम को वापस आते थे
वे अपनी आवश्यकता से अधिक एकत्र कर लेते थे और बाकि का बर्तन में डाल कर गरीब मजदूरों में बाँट देते थे जो बदले में मंदिर की सफाई करते थे और उसे सजावट का काम किया करते थे
उसी आश्रम में एक चूहा भी अपने बिल में रहता था और हर रोज कटोरे में से कुछ न कुछ भोजन चुरा लेता था
जब साधु को एहसास हुआ कि एक चूहा भोजन चोरी करता है तो उन्होंने इसे रोकने के लिए सभी तरह की कोशिशें की
उन्होंने कटोरे को काफी उचाई पर रखा ताकि चूहा वहां तक पहुँच न सके, और यहां तक कि एक छड़ी के साथ चूहे को मार भगाने की भी कोशिश की,
लेकिन चूहा किसी भी तरह कटोरे तक पहुंचने का रास्ता ढूंढ लेता और कुछ भोजन चुरा लेता था
एक दिन, एक भिक्षुक मंदिर की यात्रा करने के लिए आये थे
लेकिन साधु का ध्यान तो चूहे को डंडे से मारने में था और वे भिक्षुक से मिल भी नहीं पाए,
इसे अपना अपमान समझ भिक्षुक क्रोधित होकर बोले
“आपके आश्रम में फिर कभी नहीं आऊंगा क्योंकि लगता है मुझसे बात करने के अलावा आपको अन्य काम ज्यादा महत्वपूर्ण लग रहा है
” साधु विनम्रतापूर्वक चूहे से जुडी अपनी परेशानियों के बारे में भिक्षुक को बताते हैं, कि कैसे चूहा उनके पास से भोजन किसी न किसी तरह से चुरा ही लेता है,
“यह चूहा किसी भी बिल्ली या बन्दर को हरा सकता है अगर बात मेरे कटोरे तक पहुंचने कि हो तो
मैंने हर कोशिशें की हैं लेकिन वो हर बार किसी न किसी तरीके से भोजन चुरा ही लेता है
भिक्षुक ने साधु की परेशानियों को समझा, और सलाह दी, “चूहे में इतनी शक्ति, आत्मविश्वास और चंचलता के पीछे अवश्य ही कुछ न कुछ कारण होगा"
मुझे यकीन है कि इसने बहुत सारा भोजन जमा कर रखा होगा और यही कारण है कि चूहा अपने आप को बड़ा महसूस करता है और इसी से उसे ऊँचा कूदने कि शक्ति मिलती है
चूहा जानता है कि उसके पास कुछ खोने के लिए नहीं है इसलिए वो डरता नहीं है
” इस प्रकार, साधू और भिक्षुक निष्कर्ष निकालते है कि अगर वे चूहे के बिल तक पहुंचने में सफल होते है तो वे चूहे के भोजन के भंडार तक पहुंचने में सक्षम हो जाएंगे
उन्होंने फैसला किया कि अगली सुबह वो चूहे का पीछा करेंगे और उसके बिल तक पहुंच जाएंगे
अगली सुबह वो चूहे का पीछा करते हैं और उसके बिल के प्रवेश द्वार तक पहुंच जाते है
जब वो खुदाई शुरू करते है तो देखते हैं की चूहे ने अनाज का एक विशाल भंडार बना रखा है,
फ़ौरन ही साधु ने सारा चुराया गया भोजन एकत्र करके मंदिर में लिवा ले जाते है
वापस आने पर अपना सारा अनाज गायब देख चूहा बहुत दुखी हुआ और उसे इस बात से गहरा झटका लगा और उसने सारा आत्मविश्वास खो दिया
अब चूहे के पास भोजन का भंडार नहीं था, फिर भी उसने फैसला किया कि वो फिर से रात को कटोरे से भोजन चुराएगा
लेकिन जब उसने कटोरे तक पहुँचने की कोशिश की, तब वह धड़ाम से नीच गिर गया और उसे यह एहसास हुआ कि अब न तो उसके पर शक्ति है, और न ही आत्मविश्वास
उसी समय साधु ने भी छड़ी से उसपर हमला किया
किसी तरह चूहे ने अपनी जान बचायी और भागने में कामियाब रहा और फिर वापस मंदिर कभी नहीं आया

HEADLINE: गजराज और मूषकराज की कथा ~ मित्र सम्प्राप्ति
फिर आए उस नगर के बुरे दिन, जब एक वर्ष भारी वर्षा हुई
नदी ने अपना रास्ता बदल दिया
लोगों के लिए पीने का पानी न रहा और देखते ही देखते नगर वीरान हो गया अब वह जगह केवल चूहों के लायक रह गई
चारों ओर चूहे ही चूहे नजर आने लगे
चूहो का पूरा साम्राज्य ही स्थापित हो गया
चूहों के उस साम्राज्य का राजा बना मूषकराज चूहा
चूहों का भाग्य देखो, उनके बसने के बाद नगर के बाहर जमीन से एक पानी का स्त्रोत फूट पडा और वह एक बडा जलाशय बन गया
नगर से कुछ ही दूर एक घना जंगल था
जंगल में अनगिनत हाथी रहते थे
उनका राजा गजराज नामक एक विशाल हाथी था
उस जंगल क्षेत्र में भयानक सूखा पडा
जीव-जन्तु पानी की तलाश में इधर-उधर मारे-मारे फिरने लगे
भारी भरकम शरीर वाले हाथियों की तो दुर्दशा हो गई
हाथियों के बच्चे प्यास से व्याकुल होकर चिल्लाने व दम तोडने लगे
गजराज खुद सूखे की समस्या से चिंतित था और हाथियों का कष्ट जानता था
एक दिन गजराज की मित्र चील ने आकर खबर दी कि खंडहर बने नगर के दूसरी ओर एक जलाशय हैं
गजराज ने सबको तुरंत उस जलाशय की ओर चलने का आदेश दिया
सैकडों हाथी प्यास बुझाने डोलते हुए चल पडे
जलाशय तक पहुंचने के लिए उन्हें खंडहर बने नगर के बीच से गुजरना पडा
हाथियों के हजारों पैर चूहों को रौंदते हुए निकल गए
हजारों चूहे मारे गए
खंडहर नगर की सडकें चूहों के खून-मांस के कीचड से लथपथ हो गई
मुसीबत यहीं खत्म नहीं हुई
हाथियों का दल फिर उसी रास्ते से लौटा
हाथी रोज उसी मार्ग से पानी पीने जाने लगे
काफी सोचने-विचारने के बाद मूषकराज के मंत्रियों ने कहा “महाराज, आपको ही जाकर गजराज से बात करनी चाहिए
वह दयालु हाथी हैं
एक बडे पेड के नीचे गजराज खडा था
मूषकराज उसके सामने के बडे पत्थर के ऊपर चढा और गजराज को नमस्कार करके बोला
“गजराज को मूषकराज का नमस्कार
हे महान हाथी, मैं एक निवेदन करना चाहता हूं
आवाज गजराज के कानों तक नहीं पहुंच रही थी
दयालु गजराज उसकी बात सुनने के लिए नीचे बैठ गया और अपना एक कान पत्थर पर चढे मूषकराज के निकट ले जाकर बोला
“नन्हें मियां, आप कुछ कह रहे थे
कॄपया फिर से कहिए
” मूषकराज बोला “हे गजराज, मुझे चूहा कहते हैं
हम बडी संख्या में खंडहर बनी नगरी में रहते हैं
मैं उनका मूषकराज हूं
आपके हाथी रोज जलाशय तक जाने के लिए नगरी के बीच से गुजरते हैं
हर बार उनके पैरों तले कुचले जाकर हजारों चूहे मरते हैं
यह मूषक संहार बंद न हुआ तो हम नष्ट हो जाएंगे
गजराज ने दुख भरे स्वर में कहा “मूषकराज, आपकी बात सुन मुझे बहुत शोक हुआ
हमें ज्ञान ही नहीं था कि हम इतना अनर्थ कर रहे हैं
हम नया रास्ता ढूढ लेंगे
मूषकराज कॄतज्ञता भरे स्वर में बोला
“गजराज, आपने मुझ जैसे छोटे जीव की बात ध्यान से सुनी
आपका धन्यवाद
गजराज, कभी हमारी जरुरत पडे तो याद जरुर कीजिएगा
गजराज ने सोचा कि यह नन्हा जीव हमारे किसी काम क्या आएगा
सो उसने केवल मुस्कुराकर मूषकराज को विदा किया
कुछ दिन बाद पडौसी देश के राजा ने सेना को मजबूत बनाने के लिए उसमें हाथी शामिल करने का निर्णय लिया
राजा के लोग हाथी पकडने आए
जंगल में आकर वे चुपचाप कई प्रकार के जाल बिछाकर चले जाते हैं
सैकडों हाथी पकड लिए गए
एक रात हाथियों के पकडे जाने से चिंतित गजराज जंगल में घूम रहे थे कि उनका पैर सूखी पत्तियों के नीचे छल से दबाकर रखे रस्सी के फंदे में फंस जाता हैं
जैसे ही गजराज ने पैर आगे बढाया रस्सा कस गया
रस्से का दूसरा सिरा एक पेड के मोटे तने से मजबूती से बंधा था
गजराज चिंघाडने लगा
उसने अपने सेवकों को पुकारा, लेकिन कोई नहीं आया
कौन फंदे में फंसे हाथी के निकट आएगा
एक युवा जंगली भैंसा गजराज का बहुत आदर करता था
जब वह भैंसा छोटा था तो एक बार वह एक गड्ढे में जा गिरा था
उसकी चिल्लाहट सुनकर गजराज ने उसकी जाअन बचाई थी
चिंघाड सुनकर वह दौडा और फंदे में फंसे गजराज के पास पहुंचा
गजराज की हालत देख उसे बहुत धक्का लगा
वह चीखा “यह कैसा अन्याय हैं
गजराज, बताइए क्या करुं
मैं आपको छुडाने के लिए अपनी जान भी दे सकता हूं
” गजराज बोले “बेटा, तुम बस दौडकर खंडहर नगरी जाओ और चूहों के राजा मूषकराजा को सारा हाल बताना
उससे कहना कि मेरी सारी आस टूट चुकी हैं
भैंसा अपनी पूरी शक्ति से दौडा-दौडा मूषकराज के पास गया और सारी बात बताई
मूषकराज तुरंत अपने बीस-तीस सैनिकों के साथ भैंसे की पीठ पर बैठा और वो शीघ्र ही गजराज के पास पहुंचे
चूहे भैंसे की पीठ पर से कूदकर फंदे की रस्सी कुतरने लगे
कुछ ही देर में फंदे की रस्सी कट गई व गजराज आजाद हो गए

HEADLINE: दो बैलों की कथा – मुंशी प्रेमचंद
हम जब किसी आदमी को पहले दर्जे का बेवकूफ कहना चाहते हैं, तो उसे गधा कहते हैं
गधा सचमुच बेवकूफ है या उसके सीधेपन, उसकी निरापद सहिष्णुता ने उसे यह पदवी दे दी है, इसका निश्चय नहीं किया जा सकता
गायें सींग मारती हैं, ब्याही हुई गाय तो अनायास ही सिंहनी का रूप धारण कर लेती है
कुत्ता भी बहुत गरीब जानवर है, लेकिन कभी-कभी उसे भी क्रोध आ ही जाता है, किन्तु गधे को कभी क्रोध करते नहीं सुना, न देखा
जितना चाहो गरीब को मारो, चाहे जैसी खराब, सड़ी हुई घास सामने डाल दो, उसके चेहरे पर कभी असंतोष की छाया भी नहीं दिखाई देगी
वैशाख में चाहे एकाध बार कुलेल कर लेता है, पर हमने तो उसे कभी खुश होते नहीं देखा
उसके चेहरे पर स्थाई विषाद स्थायी रूप से छाया रहता है
सुख-दुःख, हानि-लाभ किसी भी दशा में उसे बदलते नहीं देखा
ऋषियों-मुनियों के जितने गुण हैं, वे सभी उसमें पराकाष्ठा को पहुँच गए हैं, पर आदमी उसे बेवकूफ कहता है
सद्गुणों का इतना अनादर
कदाचित सीधापन संसार के लिए उपयुक्त नहीं है
देखिए न, भारतवासियों की अफ्रीका में क्या दुर्दशा हो रही है
क्यों अमरीका में उन्हें घुसने नहीं दिया जाता
बेचारे शराब नहीं पीते, चार पैसे कुसमय के लिए बचाकर रखते हैं, जी तोड़कर काम करते हैं, किसी से लड़ाई-झगड़ा नहीं करते, चार बातें सुनकर गम खा जाते हैं फिर भी बदनाम हैं
कहा जाता है, वे जीवन के आदर्श को नीचा करते हैं
अगर वे ईंट का जवाब पत्थर से देना सीख जाते तो शायद सभ्य कहलाने लगते
जापान की मिसाल सामने है
एक ही विजय ने उसे संसार की सभ्य जातियों में गण्य बना दिया
लेकिन गधे का एक छोटा भाई और भी है, जो उससे कम ही गधा है
और वह है ‘बैल’
जिस अर्थ में हम ‘गधा’ का प्रयोग करते हैं, कुछ उसी से मिलते-जुलते अर्थ में ‘बछिया के ताऊ’ का भी प्रयोग करते हैं
कुछ लोग बैल को शायद बेवकूफी में सर्वश्रेष्ठ कहेंगे, मगर हमारा विचार ऐसा नहीं है
बैल कभी-कभी मारता भी है, कभी-कभी अड़ियल बैल भी देखने में आता है
और भी कई रीतियों से अपना असंतोष प्रकट कर देता है, अतएवं उसका स्थान गधे से नीचा है
झूरी के पास दो बैल थे – हीरा और मोती
देखने में सुंदर, काम में चौकस, डील में ऊंचे
बहुत दिनों साथ रहते-रहते दोनों में भाईचारा हो गया था
दोनों आमने-सामने या आस-पास बैठे हुए एक-दूसरे से मूक भाषा में विचार-विनिमय किया करते थे
एक-दूसरे के मन की बात को कैसे समझा जाता है, हम कह नहीं सकते
अवश्य ही उनमें कोई ऐसी गुप्त शक्ति थी, जिससे जीवों में श्रेष्ठता का दावा करने वाला मनुष्य वंचित है
दोनों एक-दूसरे को चाटकर सूँघकर अपना प्रेम प्रकट करते, कभी-कभी दोनों सींग भी मिला लिया करते थे, विग्रह के नाते से नहीं, केवल विनोद के भाव से, आत्मीयता के भाव से, जैसे दोनों में घनिष्ठता होते ही धौल-धप्पा होने लगता है
इसके बिना दोस्ती कुछ फुसफसी, कुछ हल्की-सी रहती है, फिर ज्यादा विश्वास नहीं किया जा सकता
जिस वक्त ये दोनों बैल हल या गाड़ी में जोत दिए जाते और गरदन हिला -हिलाकर चलते, उस समय हर एक की चेष्टा होती कि ज्यादा-से-ज्यादा बोझ मेरी ही गर्दन पर रहे
दिन-भर के बाद दोपहर या संध्या को दोनों खुलते तो एक-दूसरे को चाट-चूट कर अपनी थकान मिटा लिया करते, नांद में खली-भूसा पड़ जाने के बाद दोनों साथ उठते, साथ नांद में मुँह डालते और साथ ही बैठते थे
एक मुँह हटा लेता तो दूसरा भी हटा लेता था
संयोग की बात, झूरी ने एक बार गोईं को ससुराल भेज दिया
बैलों को क्या मालूम, वे कहाँ भेजे जा रहे हैं
समझे, मालिक ने हमें बेच दिया
अपना यों बेचा जाना उन्हें अच्छा लगा या बुरा, कौन जाने, पर झूरी के साले गया को घर तक गोईं ले जाने में दांतों पसीना आ गया
पीछे से हांकता तो दोनों दाएँ-बाँए भागते, पगहिया पकड़कर आगे से खींचता तो दोनों पीछे की ओर जोर लगाते
मारता तो दोनों सींगे नीची करके हुंकारते
अगर ईश्वर ने उन्हें वाणी दी होती तो झूरी से पूछते – तुम हम गरीबों को क्यों निकाल रहे हो
हमने तो तुम्हारी सेवा करने में कोई कसर नहीं उठा रखी
अगर इतनी मेहनत से काम न चलता था, और काम ले लेते
हमें तो तुम्हारी चाकरी में मर जाना कबूल था
हमने कभी दाने – चारे की शिकायत नहीं की
तुमने जो कुछ खिलाया, वह सिर झुकाकर खा लिया, फिर तुमने हमें इस जालिम के हाथ क्यों बेंच दिया
संध्या समय दोनों बैल अपने नए स्थान पर पहुँचे
दिन-भर के भूखे थे, लेकिन जब नांद में लगाए गए तो एक ने भी उसमें मुंह नहीं डाला
दिल भारी हो रहा था
जिसे उन्होंने अपना घर समझ रखा था, वह आज उनसे छूट गया
यह नया घर, नया गांव, नए आदमी उन्हें बेगाने-से लगते थे
दोनों ने अपनी मूक भाषा में सलाह की, एक-दूसरे को कनखियों से देखा और लेट गये
जब गांव में सोता पड़ गया तो दोनों ने जोर मारकर पगहा तुड़ा डाले और घर की तरफ चले
पगहे बहुत मजबूत थे
अनुमान न हो सकता था कि कोई बैल उन्हें तोड़ सकेगा, पर इन दोनों में इस समय दूनी शक्ति आ गई थी
एक-एक झटके में रस्सियाँ टूट गईं
झूरी प्रातः काल सो कर उठा तो देखा कि दोनों बैल चरनी पर खड़े हैं
दोनों की गरदनों में आधा-आधा गरांव लटक रहा था
घुटने तक पांव कीचड़ से भरे हैं और दोनों की आंखों में विद्रोहमय स्नेह झलक रहा है
झूरी बैलों को देखकर स्नेह से गद्गद हो गया
दौड़कर उन्हें गले लगा लिया
प्रेमालिंगन और चुम्बन का वह दृश्य बड़ा ही मनोहर था
घर और गाँव के लड़के जमा हो गए
और तालियाँ बजा-बजाकर उनका स्वागत करने लगे
गांव के इतिहास में यह घटना अभूतपूर्व न होने पर भी महत्त्वपूर्ण थी, बाल-सभा ने निश्चय किया, दोनों पशु-वीरों का अभिनन्दन पत्र देना चाहिए
कोई अपने घर से रोटियां लाया, कोई गुड़, कोई चोकर, कोई भूसी
एक बालक ने कहा – “ऐसे बैल किसी के पास न होंगे”
दूसरे ने समर्थन किया – “इतनी दूर से दोनों अकेले चले आए”
तीसरा बोला – “बैल नहीं हैं वे, उस जन्म के आदमी हैं”
इसका प्रतिवाद करने का किसी को साहस नहीं हुआ
झूरी की स्त्री ने बैलों को द्वार पर देखा तो जल उठी
बोली – “कैसे नमक-हराम बैल हैं कि एक दिन वहां काम न किया, भाग खड़े हुए”
झूरी अपने बैलों पर यह आक्षेप न सुन सका – “नमक हराम क्यों हैं
चारा-दाना न दिया होगा तो क्या करते”
स्त्री ने रोब के साथ कहा – “बस, तुम्हीं तो बैलों को खिलाना जानते हो, और तो सभी पानी पिला-पिलाकर रखते हैं”
झूरी ने चिढ़ाया – “चारा मिलता तो क्यों भागते”
स्त्री चिढ़ गयी – “भागे इसलिए कि वे लोग तुम जैसे बुद्धुओं की तरह बैल को सहलाते नहीं, खिलाते हैं तो रगड़कर जोतते भी हैं
ये दोनों ठहरे कामचोर, भाग निकले
अब देखूं कहां से खली और चोकर मिलता है
सूखे भूसे के सिवा कुछ न दूंगी, खाएं चाहें मरें”
वही हुआ
मजूर की बड़ी ताकीद की गई कि बैलों को खाली सूखा भूसा दिया जाए
बैलों ने नांद में मुंह डाला तो फीका-फीका, न कोई चिकनाहट, न कोई रस
क्या खाएं
आशा-भरी आंखों से द्वार की ओर ताकने लगे
झूरी ने मजूर से कहा – “थोड़ी-सी खली क्यों नहीं डाल देता बे”
“मालकिन मुझे मार ही डालेंगी”
“चुराकर डाल आ”
“ना दादा, पीछे से तुम भी उन्हीं की-सी कहोगे”
दूसरे दिन झूरी का साला फिर आया और बैलों को ले चला
अबकी उसने दोनों को गाड़ी में जोता
दो-चार बार मोती ने गाड़ी को खाई में गिराना चाहा, पर हीरा ने संभाल लिया
वह ज्यादा सहनशील था
संध्या-समय घर पहुंचकर उसने दोनों को मोटी रस्सियों से बांधा और कल की शरारत का मजा चखाया फिर वही सूखा भूसा डाल दिया
अपने दोनों बालों को खली चूनी सब कुछ दी
दोनों बैलों का ऐसा अपमान कभी न हुआ था
झूरी ने इन्हें फूल की छड़ी से भी छूता था
उसकी टिटकार पर दोनों उड़ने लगते थे
यहां मार पड़ी
आहत सम्मान की व्यथा तो थी ही, उस पर मिला सूखा भूसा
नांद की तरफ आंखें तक न उठाईं
दूसरे दिन गया ने बैलों को हल में जोता, पर इन दोनों ने जैसे पांव न उठाने की कसम खा ली थी
वह मारते-मारते थक गया, पर दोनों ने पांव न उठाया
एक बार जब उस निर्दयी ने हीरा की नाक पर खूब डंडे जमाये तो मोती को गुस्सा काबू से बाहर हो गया
हल लेकर भागा
हल, रस्सी, जुआ, जोत, सब टूट-टाटकर बराबर हो गया
गले में बड़ी-बड़ी रस्सियाँ न होतीं तो दोनों पकड़ाई में न आते. हीरा ने मूक-भाषा में कहा – “भागना व्यर्थ है”
मोती ने उत्तर दिया – “तुम्हारी तो इसने जान ही ले ली थी”
“अबकी बड़ी मार पड़ेगी”
“पड़ने दो, बैल का जन्म लिया है तो मार से कहां तक बचेंगे”
गया दो आदमियों के साथ दौड़ा आ रहा है, दोनों के हाथों में लाठियां हैं”
मोती बोला – “कहो तो दिखा दूं मजा मैं भी, लाठी लेकर आ रहा है”
हीरा ने समझाया – “नहीं भाई
खड़े हो जाओ”
“मुझे मारेगा तो मैं एक-दो को गिरा दूंगा”
“नहीं हमारी जाति का यह धर्म नहीं है”
मोती दिल में ऐंठकर रह गया
गया आ पहुंचा और दोनों को पकड़ कर ले चला
कुशल हुई कि उसने इस वक्त मारपीट न की, नहीं तो मोती पलट पड़ता
उसके तेवर देख गया और उसके सहायक समझ गए कि इस वक्त टाल जाना ही भलमनसाहत है
आज दोनों के सामने फिर वही सूखा भूसा लाया गया, दोनों चुपचाप खड़े रहे
घर में लोग भोजन करने लगे
उस वक्त छोटी-सी लड़की दो रोटियां लिए निकली और दोनों के मुंह में देकर चली गई
उस एक रोटी से इनकी भूख तो क्या शान्त होती, पर दोनों के हृदय को मानो भोजन मिल गया
यहां भी किसी सज्जन का वास है
लड़की भैरो की थी
उसकी मां मर चुकी थी
सौतेली मां उसे मारती रहती थी, इसलिए इन बैलों से एक प्रकार की आत्मीयता हो गई थी
दोनों दिन-भर जाते, डंडे खाते, अड़ते, शाम को थान पर बांध दिए जाते और रात को वही बालिका उन्हें दो रोटियां खिला जाती
प्रेम के इस प्रसाद की यह बरकत थी कि दो-दो गाल सूखा भूसा खाकर भी दोनों दुर्बल न होते थे, मगर दोनों की आंखों में रोम-रोम में विद्रोह भरा हुआ था
एक दिन मोती ने मूक-भाषा में कहा – “अब तो नहीं सहा जाता हीरा”
“क्या करना चाहते हो"
“एकाध को सींगों पर उठाकर फेंक दूंगा”
“लेकिन जानते हो, वह प्यारी लड़की, जो हमें रोटियां खिलाती है, उसी की लड़की है, जो इस घर का मालिक है, यह बेचारी अनाथ हो जाएगी”
“तो मालकिन को फेंक दूं, वही तो इस लड़की को मारती है”
“लेकिन औरत जात पर सींग चलाना मना है, यह भूल जाते हो”
“तुम तो किसी तरह निकलने ही नहीं देते, बताओ, तुड़ाकर भाग चलें”
“हां, यह मैं स्वीकार करता, लेकिन इतनी मोटी रस्सी टूटेगी कैसे”
“इसका एक उपाय है, पहले रस्सी को थोड़ा चबा लो
फिर एक झटके में जाती है”
रात को जब बालिका रोटियां खिला कर चली गई तो दोनों रस्सियां चबने लगे, पर मोटी रस्सी मुंह में न आती थी
बेचारे बार-बार जोर लगाकर रह जाते थे
साहसा घर का द्वार खुला और वह लड़की निकली
दोनों सिर झुकाकर उसका हाथ चाटने लगे
दोनों की पूंछें खड़ी हो गईं
उसने उनके माथे सहलाए और बोली – “खोल देती हूँ, चुपके से भाग जाओ, नहीं तो ये लोग मार डालेंगे
आज घर में सलाह हो रही है कि इनकी नाकों में नाथ डाल दी जाएं”
उसने गरांव खोल दिया, पर दोनों चुप खड़े रहे
मोती ने अपनी भाषा में पूंछा – “अब चलते क्यों नहीं”
हीरा ने कहा – “चलें तो, लेकिन कल इस अनाथ पर आफत आएगी, सब इसी पर संदेह करेंगे”
साहसा बालिका चिल्लाई – “दोनों फूफा वाले बैल भागे जे रहे हैं, ओ दादा
दादा
दोनों बैल भागे जा रहे हैं, ओ दादा
दादा
दोनों बैल भागे जा रहे हैं, जल्दी दौड़ो”
गया हड़बड़ाकर भीतर से निकला और बैलों को पकड़ने चला
वे दोनों भागे
गया ने पीछा किया, और भी तेज हुए, गया ने शोर मचाया
फिर गांव के कुछ आदमियों को भी साथ लेने के लिए लौटा
दोनों मित्रों को भागने का मौका मिल गया
सीधे दौड़ते चले गए
यहां तक कि मार्ग का ज्ञान रहा
जिस परिचित मार्ग से आए थे, उसका यहां पता न था
नए-नए गांव मिलने लगे
तब दोनों एक खेत के किनारे खड़े होकर सोचने लगे, अब क्या करना चाहिए
हीरा ने कहा – “मुझे मालूम होता है, राह भूल गए”
“तुम भी बेतहाशा भागे, वहीं उसे मार गिराना था”
“उसे मार गिराते तो दुनिया क्या कहती
वह अपने धर्म छोड़ दे, लेकिन हम अपना धर्म क्यों छोडें”
दोनों भूख से व्याकुल हो रहे थे
खेत में मटर खड़ी थी
चरने लगे
रह-रहकर आहट लेते रहे थे
कोई आता तो नहीं है
जब पेट भर गया, दोनों ने आजादी का अनुभव किया तो मस्त होकर उछलने-कूदने लगे
पहले दोनों ने डकार ली
फिर सींग मिलाए और एक-दूसरे को ठेकने लगे
मोती ने हीरा को कई कदम पीछे हटा दिया, यहां तक कि वह खाई में गिर गया
तब उसे भी क्रोध आ गया
संभलकर उठा और मोती से भिड़ गया
मोती ने देखा कि खेल में झगड़ा हुआ चाहता है तो किनारे हट गया
अरे
यह क्या
कोई सांड़ डौंकता चला आ रहा है
हां, सांड़ ही है
वह सामने आ पहुंचा
दोनों मित्र बगलें झांक रहे थे
सांड़ पूरा हाथी था
उससे भिड़ना जान से हाथ धोना है, लेकिन न भिड़ने पर भी जान बचती नजर नहीं आती
इन्हीं की तरफ आ भी रहा है
कितनी भयंकर सूरत है
मोती ने मूक-भाषा में कहा – “बुरे फंसे, जान बचेगी
कोई उपाय सोचो”
हीरा ने चिंतित स्वर में कहा – “अपने घमंड में फूला हुआ है, आरजू-विनती न सुनेगा”
“भाग क्यों न चलें”
“भागना कायरता है”
“तो फिर यहीं मरो
बंदा तो नौ दो ग्यारह होता है”
“और जो दौड़ाए”
“तो फिर कोई उपाए सोचो जल्द”
“उपाय यह है कि उस पर दोनों जने एक साथ चोट करें
मैं आगे से रगेदता हूँ, तुम पीछे से रगेदो, दोहरी मार पड़ेगी तो भाग खड़ा होगा
मेरी ओर झपटे, तुम बगल से उसके पेट में सींग घुसेड़ देना
जान जोखिम है, पर दूसरा उपाय नहीं है”
दोनों मित्र जान हथेली पर लेकर लपके
सांड़ को भी संगठित शत्रुओं से लड़ने का तजुरबा न था
वह तो एक शत्रु से मल्लयुद्ध करने का आदी था
ज्यों-ही हीरा पर झपटा, मोती ने पीछे से दौड़ाया
सांड़ उसकी तरफ मुड़ा तो हीरा ने रगेदा
सांड़ चाहता था, कि एक-एक करके दोनों को गिरा ले, पर ये दोनों भी उस्ताद थे
उसे वह अवसर न देते थे
एक बार सांड़ झल्लाकर हीरा का अन्त कर देने के लिए चला कि मोती ने बगल से आकर उसके पेट में सींग भोंक दिया
सांड़ क्रोध में आकर पीछे फिरा तो हीरा ने दूसरे पहलू में सींगे चुभा दिया
आखिर बेचारा जख्मी होकर भागा और दोनों मित्रों ने दूर तक उसका पीछा किया
यहां तक कि सांड़ बेदम होकर गिर पड़ा
तब दोनों ने उसे छोड़ दिया
दोनों मित्र जीत के नशे में झूमते चले जाते थे
मोती ने सांकेतिक भाषा में कहा – “मेरा जी चाहता था कि बचा को मार ही डालूं”
हीरा ने तिरस्कार किया – “गिरे हुए बैरी पर सींग न चलाना चाहिए”
“यह सब ढोंग है, बैरी को ऐसा मारना चाहिए कि फिर न उठे”
“अब घर कैसे पहुंचोगे वह सोचो”
“पहले कुछ खा लें, तो सोचें”
सामने मटर का खेत था ही, मोती उसमें घुस गया
हीरा मना करता रहा, पर उसने एक न सुनी
अभी दो ही चार ग्रास खाये थे कि आदमी लाठियां लिए दौड़ पड़े और दोनों मित्र को घेर लिया, हीरा तो मेड़ पर था निकल गया
मोती सींचे हुए खेत में था
उसके खुर कीचड़ में धंसने लगे
न भाग सका
पकड़ लिया
हीरा ने देखा, संगी संकट में है तो लौट पड़ा
फंसेंगे तो दोनों फंसेंगे
रखवालों ने उसे भी पकड़ लिया
प्रातःकाल दोनों मित्र कांजी हौस में बंद कर दिए गए
दोनों मित्रों को जीवन में पहली बार ऐसा साबिका पड़ा था कि सारा दिन बीत गया और खाने को एक तिनका भी न मिला
समझ में न आता था, यह कैसा स्वामी है
इससे तो गया फिर भी अच्छा था
यहां कई भैंसे थीं, कई बकरियां, कई घोड़े, कई गधे, पर किसी के सामने चारा न था, सब जमीन पर मुर्दों की तरह पड़े थे
कई तो इतने कमजोर हो गये थे कि खड़े भी न हो सकते थे
सारा दिन मित्र फाटक की ओर टकटकी लगाए रहते, पर कोई चारा न लेकर आता दिखाई दिया
तब दोनों ने दीवार की नमकीन मिट्टी चाटनी शुरू की, पर इससे क्या तृप्ति होती
रात को भी जब कुछ भोजन न मिला तो हीरा के दिल में विद्रोह की ज्वाला दहक उठी
मोती से बोला – “अब नहीं रहा जाता मोती”
मोती ने सिर लटकाए हुए जवाब दिया – “मुझे तो मालूम होता है कि प्राण निकल रहे हैं”
“आओ दीवार तोड़ डालें”
“मुझसे तो अब कुछ नहीं होगा”
“‘बस इसी बूत पर अकड़ते थे”
“सारी अकड़ निकल गई”
बाड़े की दीवार कच्ची थी
हीरा मजबूत तो था ही, अपने नुकीले सींग दीवार में गड़ा दिए और जोर मारा तो मिट्टी का एक चिप्पड़ निकल आया
फिर तो उसका साहस बढ़ा उसने दौड़-दौड़कर दीवार पर चोटें कीं और हर चोट में थोड़ी-थोड़ी मिट्टी गिराने लगा
उसी समय कांजी हौस का चौकीदार लालटेन लेकर जानवरों की हाजिरी लेने आ निकला
हीरा का उद्दंड्डपन्न देखकर उसे कई डंडे रसीद किए और मोटी-सी रस्सी से बांध दिया. मोती ने पड़े-पड़े कहा – “आखिर मार खाई, क्या मिला”
“अपने बूते-भर जोर तो मार दिया”
“ऐसा जोर मारना किस काम का कि और बंधन में पड़ गए”
“जोर तो मारता ही जाऊंगा, चाहे कितने ही बंधन पड़ते जाएं”
“जान से हाथ धोना पड़ेगा”
“कुछ परवाह नहीं
यों भी तो मरना ही है
सोचो, दीवार खुद जाती तो कितनी जाने बच जातीं
इतने भाई यहां बंद हैं
किसी की देह में जान नहीं है
दो-चार दिन यही हाल रहा तो मर जाएंगे”
“हां, यह बात तो है
अच्छा, तो ला फिर मैं भी जोर लगाता हूँ”
मोती ने भी दीवार में सींग मारा, थोड़ी-सी मिट्टी गिरी और फिर हिम्मत बढ़ी, फिर तो वह दीवार में सींग लगाकर इस तरह जोर करने लगा, मानो किसी प्रतिद्वंदी से लड़ रहा है
आखिर कोई दो घंटे की जोर-आजमाई के बाद दीवार ऊपर से लगभग एक हाथ गिर गई, उसने दूनी शक्ति से दूसरा धक्का मारा तो आधी दीवार गिर पड़ी
दीवार का गिरना था कि अधमरे-से पड़े हुए सभी जानवर चेत उठे, तीनों घोड़ियां सरपट भाग निकलीं
फिर बकरियां निकलीं, इसके बाद भैंस भी खसक गई, पर गधे अभी तक ज्यों के त्यों खड़े थे
हीरा ने पूछा – “तुम दोनों क्यों नहीं भाग जाते”
एक गधे ने कहा – “जो कहीं फिर पकड़ लिए जाएं”
“तो क्या हरज है, अभी तो भागने का अवसर है”
“हमें तो डर लगता है
हम यहीं पड़े रहेंगे”
आधी रात से ऊपर जा चुकी थी
दोनों गधे अभी तक खड़े सोच रहे थे कि भागें, या न भागें, और मोती अपने मित्र की रस्सी तोड़ने में लगा हुआ था
जब वह हार गया तो हीरा ने कहा – “तुम जाओ, मुझे यहीं पड़ा रहने दो, शायद कहीं भेंट हो जाए”
मोती ने आंखों में आंसू लाकर कहा – “तुम मुझे इतना स्वार्थी समझते हो, हीरा हम और तुम इतने दिनों एक साथ रहे हैं
आज तुम विपत्ति में पड़ गए हो तो मैं तुम्हें छोड़कर अलग हो जाऊं”
हीरा ने कहा – “बहुत मार पड़ेगी, लोग समझ जाएंगे, यह तुम्हारी शरारत है”
मोती ने गर्व से बोला – “जिस अपराध के लिए तुम्हारे गले में बंधना पड़ा, उसके लिए अगर मुझे मार पड़े, तो क्या चिंता
इतना तो हो ही गया कि नौ-दस प्राणियों की जान बच गई, वे सब तो आशीर्वाद देंगे”
यह कहते हुए मोती ने दोनों गधों को सींगों से मार-मार कर बाड़े से बाहर निकाला और तब अपने बंधु के पास आकर सो रहा
भोर होते ही मुंशी और चौकीदार तथा अन्य कर्मचारियों में कैसी खलबली मची, इसके लिखने की जरूरत नहीं
बस, इतना ही काफी है कि मोती की खूब मरम्मत हुई और उसे भी मोटी रस्सी से बांध दिया गया
एक सप्ताह तक दोनों मित्र वहां बंधे पड़े रहे
किसी ने चारे का एक तृण भी न डाला
हां, एक बार पानी दिखा दिया जाता था
यही उनका आधार था
दोनों इतने दुर्बल हो गए थे कि उठा तक नहीं जाता था, ठठरियां निकल आईं थीं
एक दिन बाड़े के सामने डुग्गी बजने लगी और दोपहर होते-होते वहां पचास-साठ आदमी जमा हो गए
तब दोनों मित्र निकाले गए और लोग आकर उनकी सूरत देखते और मन फीका करके चले जाते
ऐसे मृतक बैलों का कौन खरीददार होता
सहसा एक दढ़ियल आदमी, जिसकी आंखें लाल थीं और मुद्रा अत्यन्त कठोर, आया और दोनों मित्र के कूल्हों में उंगली गोदकर मुंशीजी से बातें करने लगा
चेहरा देखकर अंतर्ज्ञान से दोनों मित्रों का दिल कांप उठे
वह क्यों है और क्यों टटोल रहा है, इस विषय में उन्हें कोई संदेह न हुआ
दोनों ने एक-दूसरे को भीत नेत्रों से देखा और सिर झुका लिया
हीरा ने कहा – “गया के घर से नाहक भागे, अब तो जान न बचेगी”
मोती ने अश्रद्धा के भाव से उत्तर दिया – “कहते हैं, भगवान सबके ऊपर दया करते हैं, उन्हें हमारे ऊपर दया क्यों नहीं आती”
“भगवान के लिए हमारा जीना मरना दोनों बराबर है
चलो, अच्छा ही है, कुछ दिन उसके पास तो रहेंगे
एक बार उस भगवान ने उस लड़की के रूप में हमें बचाया था
क्या अब न बचाएंगे”
“यह आदमी छुरी चलाएगा, देख लेना”
“तो क्या चिंता है
मांस, खाल, सींग, हड्डी सब किसी के काम आ जाएगा”
नीलाम हो जाने के बाद दोनों मित्र उस दढ़ियल के साथ चले
दोनों की बोटी-बोटी कांप रही थी
बेचारे पांव तक न उठा सकते थे, पर भय के मारे गिरते-प़डते भागे जाते थे, क्योंकि वह जरा भी चाल धीमी हो जाने पर डंडा जमा देता था
राह में गाय-बैलों का एक रेवड़ हरे-भरे हार में चरता नजर आया
सभी जानवर प्रसन्न थे, चिकने, चपल
कोई उछलता था, कोई आनंद से बैठा पागुर करता था कितना सुखी जीवन था इनका, पर कितने स्वार्थी हैं सब
किसी को चिंता नहीं कि उनके दो बाई बधिक के हाथ पड़े कैसे दुःखी हैं
सहसा दोनों को ऐसा मालूम हुआ कि परिचित राह है
हां, इसी रास्ते से गया उन्हें ले गया था
वही खेत, वही बाग, वही गांव मिलने लगे, प्रतिक्षण उनकी चाल तेज होने लगी
सारी थकान, सारी दुर्बलता गायब हो गई
आह
यह लो
अपना ही हार आ गया
इसी कुएं पर हम पुर चलाने आया करते थे, यही कुआं है
मोती ने कहा – “हमारा घर नजदीक आ गया है”
हीरा बोला – “भगवान की दया है”
“मैं तो अब घर भागता हूँ”
“यह जाने देगा”
“इसे मैं मार गिराता हूँ”
“नहीं-नहीं, दौड़कर थान पर चलो
वहां से आगे हम न जाएंगे”
दोनों उन्मत्त होकर बछड़ों की भांति कुलेलें करते हुए घर की ओर दौड़े
वह हमारा थान है
दोनों दौड़कर अपने थान पर आए और खड़े हो गए
दढ़ियल भी पीछे-पीछे दौड़ा चला आता था
झूरी द्वार पर बैठा धूप खा रहा था
बैलों को देखते ही दौड़ा और उन्हें बारी-बारी से गले लगाने लगा
मित्रों की आंखों से आनन्द के आंसू बहने लगे
एक झूरी का हाथ चाट रहा था
दढ़ियल ने जाकर बैलों की रस्सियां पकड़ लीं
झूरी ने कहा – “मेरे बैल हैं”
“तुम्हारे बैल कैसे हैं
मैं मवेसीखाने से नीलाम लिए आता हूँ”
“मैं तो समझता हूँ, चुराए लिए जाते हो
चुपके से चले जाओ, मेरे बैल हैं
मैं बेचूंगा तो बिकेंगे
किसी को मेरे बैल नीलाम करने का क्या अख्तियार हैं
” “जाकर थाने में रपट कर दूँगा”
“मेरे बैल हैं
इसका सबूत यह है कि मेरे द्वार पर खड़े हैं”
दढ़ियल झल्लाकर बैलों को जबरदस्ती पकड़ ले जाने के लिए बढ़ा
उसी वक्त मोती ने सींग चलाया
दढ़ियल पीछे हटा
मोती ने पीछा किया
दढ़ियल भागा
मोती पीछे दौड़ा, गांव के बाहर निकल जाने पर वह रुका, पर खड़ा दढ़ियल का रास्ता वह देख रहा था, दढ़ियल दूर खड़ा धमकियां दे रहा था, गालियां निकाल रहा था, पत्थर फेंक रहा था और मोती विजयी शूर की भांति उसका रास्ता रोके खड़ा था
गांव के लोग यह तमाशा देखते थे और हँसते थे
जब दढ़ियल हारकर चला गया तो मोती अकड़ता हुआ लौटा
हीरा ने कहा – “मैं तो डर गया था कि कहीं तुम गुस्से में आकर मार न बैठो”
“अब न आएगा”
“आएगा तो दूर से ही खबर लूंगा
देखूं, कैसे ले जाता है”
“जो गोली मरवा दे”
“मर जाऊंगा, पर उसके काम न आऊंगा”
“हमारी जान को कोई जान ही नहीं समझता”
“इसलिए कि हम इतने सीधे हैं”
जरा देर में नाँदों में खली भूसा, चोकर और दाना भर दिया गया और दोनों मित्र खाने लगे
झूरी खड़ा दोनों को सहला रहा था
वह उनसे लिपट गया
झूरी की पत्नी भी भीतर से दौड़ी-दौड़ी आई
उसने ने आकर दोनों बैलों के माथे चूम लिए

HEADLINE: विदा ~ रवींद्रनाथ टैगोर की सर्वश्रेष्ठ कहानियाँ
परन्तु वर के पिता पल भर के लिए भी सब्र करने को तैयार न थे
परन्तु किसी प्रकार कुछ दिन और भी पार हो गये तो इस चर्चा को भद्र या अभद्र किसी भी उपाय से दबा रखने की क्षमता भी समाप्त हो जायेगी
कन्या की आयु अवैध गति से बढ़ रही थी, इसमें किसी को शंका करने की आवश्यकता बड़ी नहीं;
किन्तु इससे भी बड़ी शंका इस बात की थी कि कन्या की तुलना में दहेज की रकम अब भी काफी अधिक थी
वर के पिता इसी हेतु इस प्रकार से जल्दी मचा रहे थे
मैं ठहरा वर अपितु विवाह के विषय में मेरी राय से अवगत होना नितान्त व्यर्थ समझा गया
अपनी कर्त्तव्यपरायणता में मैंने भी किसी प्रकार की न्यूनता नहीं आने दी, यानी एफ.ए. पास करके छात्रवृति का अधिकारी बन बैठा
परिणाम यह निकला कि मेरे सम्बन्ध में श्री प्रजापति के दोनों ही पक्ष, कन्या पक्ष और वर पक्ष बार-बार बेचैन होने लगे
हमारी जन्म-भूमि में जो पुरुष एक बार विवाह कर लेता है, उसके मन में दूसरी बार विवाह करके रचनात्मक कार्यों में कोई जिज्ञासा या उद्वेग नहीं होता एक बार नर-मांस का स्वाद लेने पर उसके प्रति बाघ की जो मन की दशा होती है, नारी के विषय में बहुत कुछ वैसी ही हालत एक बार विवाह कर लेने वाले पुरुष के मन की भी होती है
एक बार नारी का अभाव घटित हुआ, कि फिर सबसे पहला प्रयत्न उस अभाव को पूर्ण करने के लिए किया जाता है
ऐसा करते हुए इस बार उसका मन दुविधा में नहीं रहता, कि भावी पत्नी की आयु क्या है और कैसी है उसकी अवस्था
मैं देखता हूं कि सारी दुविधा और दुश्चिंता का ठेका आजकल के लड़कों के ही नाम छूटा है
आप विश्वास कीजिए, मेरे मन में ऐसा कोई विषय या उद्वेग का श्रीगणेश नहीं हुआ; अपितु विवाह के प्रस्ताव से मन मयूर बसन्त की दक्षिण पवन की शीतलता में नृत्य कर उठा
कौतूहल से उलझी हुई कल्पना की नई आई हुई कोंपलों के बीच मानो गुपचुप कानाफूसी होने लगी
जिस विद्यार्थी को एडमण्ड वर्क की फ्रांसीसी क्रान्ति की घोर टीकाओं के पांच-सात पोथे जबानी घोटने हों, उसके मन में इस जाति के भावों का उठना निरर्थक ही समझा जाएगा
यदि टेक्सट बुक कमेटी के द्वारा मेरे इस लेख के पास होने की लेशमात्र भी शंका होती, तो सम्भवत: ऐसा कहने से पूर्व ही सचेत हो जाता
परन्तु मैं यह क्या ले बैठा
क्या यह भी ऐसी कोई घटना है
जिसे लेकर उपन्यास लिखने की योजना बना रहा हूं
मेरी योजना इतनी शीघ्र आरम्भ हो जाएगी, इसकी मैंने कल्पना भी नहीं की थी
प्रबल आकांक्षा थी कि वेदना के जो कजरारे मेघ गत कई वर्षों से मन में छा रहे हैं उन्हें किसी बैशाखी संध्या की तूफानी वर्षा के वेग द्वारा बिल्कुल ही निष्प्राण कर दूंगा

HEADLINE: काबुलीवाला
एक दिन वह सवेरे-सवेरे ही बोली, "बाबूजी, रामदयाल दरबान है न, वह 'काक' को 'कौआ' कहता है
वह कुछ जानता नहीं न, बाबूजी
" मेरे कुछ कहने से पहले ही उसने दूसरी बात छेड़ दी
"देखो, बाबूजी, भोला कहता है - आकाश में हाथी सूँड से पानी फेंकता है, इसी से वर्षा होती है
अच्छा बाबूजी, भोला झूठ बोलता है, है न
" और फिर वह खेल में लग गई
मेरा घर सड़क के किनारे है
एक दिन मिनी मेरे कमरे में खेल रही थी
अचानक वह खेल छोड़कर खिड़की के पास दौड़ी गई और बड़े ज़ोर से चिल्लाने लगी,
"काबुलीवाले, ओ काबुलीवाले"
जैसे ही वह मकान की ओर आने लगा, मिनी जान लेकर भीतर भाग गई
उसे डर लगा कि कहीं वह उसे पकड़ न ले जाए
उसके मन में यह बात बैठ गई थी कि काबुलीवाले की झोली के अंदर तलाश करने पर उस जैसे और भी दो-चार बच्चे मिल सकते हैं
काबुली ने मुसकराते हुए मुझे सलाम किया
मैंने उससे कुछ सौदा खरीदा
फिर वह बोला, "बाबू साहब, आप की लड़की कहाँ गई
" मैंने मिनी के मन से डर दूर करने के लिए उसे बुलवा लिया
काबुली ने झोली से किशमिश और बादाम निकालकर मिनी को देना चाहा पर उसने कुछ न लिया
डरकर वह मेरे घुटनों से चिपट गई
काबुली से उसका पहला परिचय इस तरह हुआ
कुछ दिन बाद, किसी ज़रुरी काम से मैं बाहर जा रहा था
देखा कि मिनी काबुली से खूब बातें कर रही है और काबुली मुसकराता हुआ सुन रहा है
मिनी की झोली बादाम-किशमिश से भरी हुई थी
मैंने काबुली को अठन्नी देते हुए कहा, "इसे यह सब क्यों दे दिया
अब मत देना
" फिर मैं बाहर चला गया
कुछ देर तक काबुली मिनी से बातें करता रहा
जाते समय वह अठन्नी मिनी की झोली में डालता गया
जब मैं घर लौटा तो देखा कि मिनी की माँ काबुली से अठन्नी लेने के कारण उस पर खूब गुस्सा हो रही है
काबुली प्रतिदिन आता रहा
उसने किशमिश बादाम दे-देकर मिनी के छोटे से ह्रदय पर काफ़ी अधिकार जमा लिया था
दोनों में बहुत-बहुत बातें होतीं और वे खूब हँसते
रहमत काबुली को देखते ही मेरी लड़की हँसती हुई पूछती, "काबुलीवाले, ओ काबुलीवाले
तुम्हारी झोली में क्या है
" रहमत हँसता हुआ कहता, "हाथी
" फिर वह मिनी से कहता, "तुम ससुराल कब जाओगी
" इस पर उलटे वह रहमत से पूछती, "तुम ससुराल कब जाओगे
" रहमत अपना मोटा घूँसा तानकर कहता,
"हम ससुर को मारेगा"
इस पर मिनी खूब हँसती
हर साल सरदियों के अंत में काबुली अपने देश चला जाता
जाने से पहले वह सब लोगों से पैसा वसूल करने में लगा रहता
उसे घर-घर घूमना पड़ता, मगर फिर भी प्रतिदिन वह मिनी से एक बार मिल जाता
एक दिन सवेरे मैं अपने कमरे में बैठा कुछ काम कर रहा था
ठीक उसी समय सड़क पर बड़े ज़ोर का शोर सुनाई दिया
देखा तो अपने उस रहमत को दो सिपाही बाँधे लिए जा रहे हैं
रहमत के कुर्ते पर खून के दाग हैं और सिपाही के हाथ में खून से सना हुआ छुरा
कुछ सिपाही से और कुछ रहमत के मुँह से सुना कि हमारे पड़ोस में रहने वाले एक आदमी ने रहमत से एक चादर खरीदी
उसके कुछ रुपए उस पर बाकी थे, जिन्हें देने से उसने इनकार कर दिया था
बस, इसी पर दोनों में बात बढ़ गई, और काबुली ने उसे छुरा मार दिया
इतने में "काबुलीवाले, काबुलीवाले", कहती हुई मिनी घर से निकल आई
रहमत का चेहरा क्षणभर के लिए खिल उठा
मिनी ने आते ही पूछा, ''तुम ससुराल जाओगे
" रहमत ने हँसकर कहा, "हाँ, वहीं तो जा रहा हूँ
" रहमत को लगा कि मिनी उसके उत्तर से प्रसन्न नहीं हुई
तब उसने घूँसा दिखाकर कहा, "ससुर को मारता पर क्या करुँ, हाथ बँधे हुए हैं
" छुरा चलाने के अपराध में रहमत को कई साल की सज़ा हो गई
काबुली का ख्याल धीरे-धीरे मेरे मन से बिलकुल उतर गया और मिनी भी उसे भूल गई
कई साल बीत गए
आज मेरी मिनी का विवाह है
लोग आ-जा रहे हैं
मैं अपने कमरे में बैठा हुआ खर्च का हिसाब लिख रहा था
इतने में रहमत सलाम करके एक ओर खड़ा हो गया
पहले तो मैं उसे पहचान ही न सका
उसके पास न तो झोली थी और न चेहरे पर पहले जैसी खुशी
अंत में उसकी ओर ध्यान से देखकर पहचाना कि यह तो रहमत है
मैंने पूछा, "क्यों रहमत कब आए
" "कल ही शाम को जेल से छूटा हूँ," उसने बताया
मैंने उससे कहा, "आज हमारे घर में एक जरुरी काम है, मैं उसमें लगा हुआ हूँ
आज तुम जाओ, फिर आना
" वह उदास होकर जाने लगा
दरवाजे़ के पास रुककर बोला, "ज़रा बच्ची को नहीं देख सकता
" शायद उसे यही विश्वास था कि मिनी अब भी वैसी ही बच्ची बनी हुई है
वह अब भी पहले की तरह "काबुलीवाले, ओ काबुलीवाले" चिल्लाती हुई दौड़ी चली आएगी
उन दोनों की उस पुरानी हँसी और बातचीत में किसी तरह की रुकावट न होगी
मैंने कहा, "आज घर में बहुत काम है
आज उससे मिलना न हो सकेगा
" वह कुछ उदास हो गया और सलाम करके दरवाज़े से बाहर निकल गया
मैं सोच ही रहा था कि उसे वापस बुलाऊँ
इतने मे वह स्वयं ही लौट आया और बोला, "'यह थोड़ा सा मेवा बच्ची के लिए लाया था
उसको दे दीजिएगा
" मैने उसे पैसे देने चाहे पर उसने कहा, 'आपकी बहुत मेहरबानी है बाबू साहब
पैसे रहने दीजिए
फिर ज़रा ठहरकर बोला, "आपकी जैसी मेरी भी एक बेटी हैं
मैं उसकी याद कर-करके आपकी बच्ची के लिए थोड़ा-सा मेवा ले आया करता हूँ
मैं यहाँ सौदा बेचने नहीं आता
" उसने अपने कुरते की जेब में हाथ डालकर एक मैला-कुचैला मुड़ा हुआ कागज का टुकड़ा निकला औऱ बड़े जतन से उसकी चारों तह खोलकर दोनो हाथों से उसे फैलाकर मेरी मेज पर रख दिया
देखा कि कागज के उस टुकड़े पर एक नन्हें से हाथ के छोटे-से पंजे की छाप हैं
हाथ में थोड़ी-सी कालिख लगाकर, कागज़ पर उसी की छाप ले ली गई थी
अपनी बेटी इस याद को छाती से लगाकर, रहमत हर साल कलकत्ते के गली-कूचों में सौदा बेचने के लिए आता है
देखकर मेरी आँखें भर आईं
सबकुछ भूलकर मैने उसी समय मिनी को बाहर बुलाया
विवाह की पूरी पोशाक और गहनें पहने मिनी शरम से सिकुड़ी मेरे पास आकर खड़ी हो गई
उसे देखकर रहमत काबुली पहले तो सकपका गया
उससे पहले जैसी बातचीत न करते बना
बाद में वह हँसते हुए बोला, "लल्ली
सास के घर जा रही हैं क्या
" मिनी अब सास का अर्थ समझने लगी थी
मारे शरम के उसका मुँह लाल हो उठा
मिनी के चले जाने पर एक गहरी साँस भरकर रहमत ज़मीन पर बैठ गया
उसकी समझ में यह बात एकाएक स्पष्ट हो उठी कि उसकी बेटी भी इतने दिनों में बड़ी हो गई होगी
इन आठ वर्षों में उसका क्या हुआ होगा, कौन जाने
वह उसकी याद में खो गया
मैने कुछ रुपए निकालकर उसके हाथ में रख दिए और कहा, "रहमत
तुम अपनी बेटी के पास देश चले जाओ

HEADLINE: ईर्ष्यालु बहनों की कहानी ~ अलिफ लैला
वह रातों को अक्सर भेस बदल कर सिर्फ एक सेवक को अपने साथ रख कर नगर की सैर किया करता था और संसार की विचित्र बातें देख कर अपना ज्ञान बढ़ाया करता था
जब अपने वृद्ध पिता की मृत्यु होने पर वह राजगद्दी का मालिक हुआ तो उसने अपना नाम कैखुसरो रखा
किंतु उसने भेस बदल कर नगर का घूमना तब भी जारी रखा
हाँ, उसके साथ सेवक के बजाय मंत्री होता था
एक दिन इसी तरह नगर भ्रमण करते हुए वह एक गली में जा पड़ा
वहाँ एक मकान के अंदर से स्त्रियों की कुछ ऐसी बातचीत सुनाई दी कि वह कान लगा कर उस दरवाजे पर खड़ा हो गया
दरवाजे की दरारों से झाँक कर देखा तो उसे एक दालान में तीन नवयुवतियाँ बातें करती दिखाई दीं
यह तीनों बहनें थीं
बड़ी बहन ने कहा, मुझे अच्छी रोटियाँ खाने का शौक हैं
अगर मेरा विवाह शाही नानबाई से हो तो मजा आ जाए
मँझली बहन बोली, मैं तो तरह-तरह के खानों की शौकीन हूँ
मैं चाहती हूँ कि मेरा विवाह बादशाह के बावर्ची से हो
छोटी बहन चुप रही
उसकी बहनों ने बहुत पूछा तो उसने कहा, मेरा काम नौकर-चाकरों से नहीं चलेगा, मैं तो स्वयं बादशाह से शादी करना चाहती हूँ
इतना ही नहीं, मैं चाहती हूँ कि बादशाह से मेरे एक बेटा पैदा हो जिसके एक ओर के बाल सोने के हो, दूसरी ओर के चाँदी के
वह बालक जब रोए तो उसकी आँखों से आँसुओं की जगह मोती गिरें और जब वह हँसे तो उसके होंठों में कलियाँ खिली हुई मालूम हों
उसकी बड़ी बहन यह सुन कर हँसने लगी और बोली कि तू हमेशा पागलों जैसी बात करती है
बादशाह को इस वार्तालाप से बड़ा कौतूहल हुआ
उसने मंत्री को आज्ञा दी कि इस घर को अच्छी तरह पहचान रखो और कल सुबह इन तीनों बहनों को मेरे सामने हाजिर करो
मंत्री ने दूसरे दिन उसकी आज्ञा का पालन किया और तीनों बहनों को बादशाह के समक्ष ला कर पेश कर दिया
बादशाह ने देखा कि छोटी बहन अपनी अन्य बहनों से कहीं अधिक सुंदर है
वह निगाहों से बुद्धिमान भी लगी
बादशाह उसे देख कर मुग्ध हो गया
फिर बादशाह ने कहा, तुम लोग कल रात को अपने दालान में बैठी क्या बातें कर रही थीं
ठीक-ठीक वही बताना जो तुमने कहा था
खबरदार, एक शब्द का भी अंतर न पड़े
याद रखो कि तुम्हारी बातें कल रात को मैंने खुद अपने कानों से सुनी हैं
गलत बात कहोगी तो मुझे मालूम हो जाएगा
यह सुन कर तीनों बहनें सिर झुकाए बैठी रहीं, लज्जा और भय के कारण उनकी जबान बंद हो गई
पूछने पर उन्होंने कहा कि हमें कुछ याद नहीं कि हमने क्या कहा था
बादशाह ने उन्हें तसल्ली देते हुए कहा, तुम लोग भूली कुछ भी नहीं हो
निडर हो कर बताओ कि कल रात आपस में क्या बातें कर रही थीं
तुम कोई बुरी बात नहीं कर रही थीं
मैं केवल अपने सामने एक बार फिर तुम्हारी बातें सुनना चाहता हूँ
बादशाह का काम प्रजा की आवश्यकताएँ पूरी करना होता है
मैं भी जहाँ तक हो सकेगा तुम्हारी इच्छाएँ पूरी करूँगा
हाँ, यह ख्याल रहे कि तुम लोग वही कहो जो तुमने कल रात को कहा था
बयान बदला न जाए
मजबूर हो कर तीनों ने एक-एक करके बताया कि पिछली रात क्या कह रही थीं
बादशाह सुन कर मुस्कुरा उठा
उसने अपने नानबाई और बावर्ची को बुलाया और नानबाई को बड़ी तथा बावर्ची को मँझली का हाथ पकड़ा दिया और कहा कि इन लोगों को बढ़िया रोटियाँ और सालन खिलाते रहना
उसने मंत्री को आदेश दिया कि इसी समय काजी और गवाहों को बुला कर इनका निकाह पढ़वा दिया जाए
छोटी के लिए कहा, जैसी इसकी इच्छा थी, इसके साथ मैं विवाह करूँगा
यह विवाह पूरी शाही शान-शौकत से होगा, उसी तरह जैसे मैं किसी राजकुमारी को ब्याह रहा हूँ
मेरी शादी की इसी समय से तैयारियाँ शुरू कर दी जाएँ
यह कहने के बाद वह उठ कर दरबार को चला गया
बड़ी और मँझली बहन की शादी उसी दिन क्रमशः नानबाई और बावर्ची के साथ हो गई
छोटी का विवाह पूरी धूमधाम से बादशाह के साथ कुछ दिन बाद हुआ और उसे शाही जनानखाने में पहुँचा दिया गया
दोनों बहनों को छोटी के भाग्य से बड़ी ईर्ष्या हुई
वे सोचतीं और आपस में कहा करतीं कि छोटी को तो एक बात मुँह से निकालने पर ही राजपाट मिल गया और हम लोग उसकी एक तरह से नौकरानियाँ हो गईं
एक दिन बड़ी ने मँझली से कहा, यह छोटी ऐसी कौन-सी हूर परी है कि इसे बादशाह ने ब्याह लिया
मुझे तो इस बात से बड़ा बुरा लग रहा है
मँझली बोली, मुझे भी बड़ा बुरा लग रहा है
आखिर बादशाह ने उसमें क्या देखा कि उसे मलिका बना लिया
कही हुई बातों का क्या है, आदमी हर तरह की बातें करता है
मेरी समझ में तो छोटी नहीं बल्कि तुम बादशाह के योग्य थीं
बड़ी ने कहा, मुझे भी यह देख कर आश्चर्य है कि बादशाह की क्या आँखें फूट गई थीं जो उसने उस चुहिया को पसंद किया, उससे तो तुम हजार दरजे अच्छी थीं
फिर दोनों ने सलाह की कि इस तरह कुढ़ने और एक-दूसरे को तसल्ली देने से काम नहीं चलेगा
किसी तरह उसे खत्म किया जाए या बादशाह की निगाहों से गिराया जाए तभी मन को शांति मिलेगी
फिर भी उनकी समझ में न आता कि इसके लिए क्या उपाय किया जा सकता है
यद्यपि यह ठीक बात थी कि जब वे दोनों छोटी बहन से मिलने जातीं तो वह उनकी हैसियत का ख्याल न करती बल्कि बहनों की तरह ही अपनेपन से उनकी अभ्यर्थना किया करती थी
फिर भी उनकी हैसियत उससे नीची थी ही
सभी लोग जानते थे कि वे दोनों नौकरों की स्त्रियाँ हैं और उनकी बहन रानी है
बादशाह भी अपने सेवकों की पत्नियों को क्यों खातिर में लाता
कुछ महीनों बाद रानी को गर्भ रहा
यह सुन कर बादशाह को बड़ी खुशी हुई
अब उन दोनों ने अपनी छोटी बहन से कहा, हमें इस बात से इतनी प्रसन्नता है कि बयान नहीं कर सकते
हम दोनों की इच्छा है कि तुम्हारी प्रसूति और उसके चालीस दिन बाद तक तुम्हारी देखभाल पूरी तरह हमारे ही सुपुर्द हो
मलिका ने कहा, इससे अच्छा क्या हो सकता है
तुम दोनों मेरी माँ जाई हो, तुम से बढ़ कर कौन देखभाल करेगा
तुम अपने पतियों के द्वारा यह आवेदन बादशाह के सामने करो
आशा है वे इसे स्वीकार कर लेंगे
उन्होंने अपने-अपने पतियों के द्वारा बादशाह से यह आवेदन किया तो उसने कहा कि मलिका से पूछ कर ही यह अनुमति दूँगा
उसने अपनी मलिका से पूछा तो वह खुशी से तैयार हो गई क्योंकि उसने तो पहले ही बहनों की बात मान ली थी
बादशाह ने कहा, मेरी समझ में भी यही बात ठीक रहेगी
वे कुछ भी हों, हैं तो तुम्हारी बहनें ही
गैर आदमियों से तो अधिक अच्छी तरह तुम्हारी देखभाल करेंगी
इस बातचीत के बाद बादशाह ने दोनों बहनों को प्रसूति के समय मलिका की देखभाल करने की अनुमति दे दी
वे दोनों महल के अंदर रहने लगीं
अब उन्हें अपनी दुष्टता को कार्यान्वित करने का अवसर मिल गया
जब मलिका की प्रसूति का समय आया तो उन्होंने समस्त दासियों को वहाँ से हटा दिया
मलिका ने एक अत्यंत सुंदर पुत्र को जन्म दिया
इससे उन दोनों की डाह और बढ़ी
उन्होंने चुपचाप उस बच्चे को महल के बाहर पहुँचा दिया और एक मरा हुआ पिल्ला ला कर रख दिया
बच्चे को उन्होंने एक कंबल में लपेट कर एक पिटारी में रखा और एक नहर में बहा दिया और महल में आ कर दासियों को दिखाया कि मलिका ने मरा पिल्ला जना है
सब लोगों को इस पर बड़ा आश्चर्य हुआ किंतु बादशाह को जब यह मालूम हुआ तो उसका क्रोध से बुरा हाल हो गया
वह कहने लगा, ऐसा मरा पिल्ला जननेवाली रानी का मैं क्या करूँगा, मैं उसे मरवा दूँगा
संयोग से मंत्री भी वहाँ मौजूद था
उसने समझा-बुझा कर बादशाह का क्रोध शांत कर दिया
जिस नहर में ईर्ष्यालु बहनों ने बच्चेवाली टोकरी बहाई थी वह शाही बागों के अंदर से जाती थी
सारे शाही बागों के व्यवस्थापक यानी बागों के दारोगा का स्थान उसी नहर के किनारे था
उसने नहर में टोकरी बहते देखा तो एक माली से कह कर उसे निकलवाया क्योंकि नहर में इधर-उधर की चीजें नहीं आनी चाहिए
देखा तो उसमें एक अत्यंत सुंदर बालक था
दारोगा को देख कर आश्चर्य हुआ कि टोकरी में रखा बच्चा नहर में कैसे आ गया
लेकिन उसने अधिक सोच-विचार नहीं किया
वह निपूता था
बच्चे को उठा कर वह पत्नी के पास ले गया और कहा, भगवान ने यह बच्चा हमें दिया है
उसकी पत्नी भी बड़ी प्रसन्न हुई और बच्चे का पुत्रवत लालन-पालन करने लगी
दूसरे वर्ष मलिका के फिर एक पुत्र पैदा हुआ
इस बार भी उसकी बहनों ने वैसी ही दुष्टता की
बच्चे को बाहर जा कर नहर में बहा दिया और मलिका के नीचे एक मरा बिल्ली का बच्चा ला कर रख दिया
महल में फिर मातम सा छा गया और बादशाह का क्रोध फिर आसमान छूने लगा और उसने मलिका का वध कराने की बात फिर कही
इस बार भी दयालु मंत्री ने समझा-बुझा कर उसे मलिका को मरवाने से रोका
मलिका पहले से अधिक अपमान की स्थिति में रहने लगी
इधर जिस टोकरी में बच्चा रखा था वह फिर बागों के दरोगा के हाथ लगी
वह इस बच्चे को भी पहले की भाँति पालने लगा
कुछ दिनों बाद मलिका को फिर गर्भ रहा
बादशाह को आशा थी कि इस बार की संतान ठीक-ठीक होगी
लेकिन दोनों दुष्ट बहनें अब भी वहाँ मौजूद थीं और उनके मुँह खून लग चुका था
इस बार मलिका के बेटी हुई
मलिका की बहनों ने उसे भी नहर में बहा दिया
उस टोकरी को भी बागों के दारोगा ने निकलवा लिया और ईश्वरीय देन समझ कर इसका पालन-पोषण करने लगा
उधर दुष्ट बहनों ने मशहू्र किया कि मलिका ने छछुंदर जना है
इस बार बादशाह अपना क्रोध बिल्कुल नहीं सँभाल पाया
उसने कहा कि ऐसी जीव-जंतु पैदा करनेवाली रानी से बदनामी ही होगी, इसे जरूर मरवा देना होगा
दयालु मंत्री ने उसके पैरों पर गिर कर कहा, पृथ्वीपाल, आप कुछ न्याय-अन्याय का विचार करें
इसमें रानी का क्या अपराध है
आप की बदनामीवाली बात ठीक है
तो इसके लिए यह करें कि मलिका के पास जाना छोड़ दें
बादशाह ने कहा, तुम इतना कहते हो तो उसे जान से नहीं मरवाऊँगा
लेकिन मैं सजा जरूर दूँगा और सजा भी ऐसी दूँगा जो मृत्युदंड से भी बढ़ कर कष्टकारक हो
और इस सजा के बारे में मैं तुम्हारी कोई बात नहीं सुनूँगा
यह कह कर उसने शाही इमारतों के निर्माता को बुला कर कहा, जामा मसजिद के ठीक सामने एक कैदखाना बनाओ
उसका द्वार खुला रहे और मलिका को एक लकड़ी के पिंजरे में वहाँ बंद कर दिया जाय
वहाँ एक शाही फरमान लगाया जाए कि जो भी नमाज पढ़ने आए मसजिद में जाने के पहले मलिका के मुँह पर थूक कर जाए
जो आदमी ऐसा न करे उसे भी वही सजा दी जाए जो मलिका को दी जा रही है
मंत्री यह सुन कर चुप हो रहा लेकिन सोचने लगा कि मलिका को जो सजा दी जा रही है उसके योग्य तो उसकी बहनें हैं
खैर, बादशाह ने जिस तरह कहा था उसी तरह का कैदखाना और पिंजड़ा तैयार किया गया और मलिका को उसमें रखा गया
दिन भर सैकड़ों नगर निवासी मसजिद में नमाज के लिए जाते और नमाज से पहले मलिका के मुख पर थूका करते
उन्हें इस बात का बड़ा दुख होता कि वे निर्दोष मलिका को दंडित कर रहे हैं लेकिन क्या करते, बादशाही आदेश था और दंड का भय भी
बेचारी मलिका भी ईश्वरीय इच्छा समझ कर सब कुछ सह लेती
उसके पुत्रों और पुत्री को, जिनके जन्म से भी वह अनभिज्ञ थी, बागों का दारोगा और उसकी पत्नी बड़े प्यार और सावधानी से पाल-पोस रहे थे
तीनों बच्चों को खेलता देख कर उन दोनों को अपार हर्ष होता था
वे कुछ बड़े हुए तो दारोगा ने बड़े लड़के का नाम बहमन, छोटे लड़के का परवेज और लड़की का परीजाद रखा
जब वे लोग कुछ और बड़े हुए तो बागों के दारोगा ने उनकी शिक्षा-दीक्षा के लिए विद्वानों और विभिन्न कलाओं के विशेषज्ञों को नियुक्त किया
तीनों की शिक्षा एक साथ होती और परीजाद भी जो बुद्धि में अपने भाइयों से कम नहीं थी, विभिन्न विषयों में उन्हीं की भाँति पारंगत हो गई
तीनों ने काव्य, इतिहास, गणित आदि सभी प्रचलित विद्याएँ सीखीं
तीनों की बुद्धि इतनी तीक्ष्ण थी कि उनके अध्यापक कहने लगे कि यह लोग तो कुछ दिनों में हम से भी बढ़ कर विद्वान हो जाएँगे, इन्हें तो कोई बात सीखने में देर ही नहीं लगती
लिखने-पढ़ने के अलावा तीनों ने घुड़सवारी, धनुर्विद्या, शस्त्र-संचालन आदि की शिक्षा भी ली और जल्द ही इनमें भी प्रवीण हो गए
इसके अलावा परीजाद ने गाना और वाद्य वादन भी सीखा
दारोगा को ख्याल तो पहले भी था कि यह लोग शाही महल के जन्मे होंगे, अब विश्वास भी हो गया
उसे अपना छोटा-सा घर उनके निवास के उपयुक्त न लगा
उसने शहर के बाहर जंगल के समीप उनके लिए विशाल भवन बनवाना शुरू किया
दारोगा ने अपनी देखरेख में वह भवन बनवाया
वह तैयार हो गया तो उसकी दीवारों पर प्रख्यात कलाकारों द्वारा बड़े सुंदर चित्र बनवाए और महल को हर प्रकार की सुंदर और मूल्यवान सामग्री से सजाया
उसके पास ही उसने बड़ी मनोरम पुष्प वाटिका बनवाई जहाँ वे लोग मन बहलाया करें
इसके अतिरिक्त एक बड़ा भूमिक्षेत्र घिरवा कर उसमें बहुत-से जंगली जानवर रखवाए ताकि वे लोग घर के समीप ही शिकार खेल सकें क्योंकि स्वस्थ रहने के लिए शिकार अच्छी कसरत है
महल के बन जाने पर दारोगा ने बादशाह से निवेदन किया कि मैंने जंगल के पास एक नया मकान बनवाया है, आपकी अनुमति हो तो मैं बाग के छोटे मकान को छोड़ कर नए मकान में रहूँ
बादशाह उससे खुश था इसलिए उसे तुरंत अनुमति मिल गई
इससे कुछ वर्ष पूर्व दारोगा की पत्नी का देहांत हो गया था
महल बनवाने में उसका कुछ उद्देश्य पत्नी की मृत्यु का दुख भुलाना भी था
किंतु महल बनने के कुछ महीनों बाद ही वह अचानक बीमार हो कर मर गया
उसने काफी धन-दौलत छोड़ी थी और उन तीनों को जीविका की कोई चिंता न थी किंतु उसकी अचानक मौत से उन्हें बड़ा दुख हुआ
अंत समय में वह इन तीनों से इससे अधिक कुछ न कह सका कि आपस में मिल-जुल कर रहना
उसके मरने पर उसका विधिपूर्वक अंतिम संस्कार करके तीनों बहन-भाई मिल-जुल कर रहने लगे
दोनों भाइयों को एक प्रतिष्ठित राज पद भी मिल गया यद्यपि उनकी बादशाह से भेंट न होती थी
एक दिन दोनों शहजादे शिकार खेलने को गए
परीजाद घर में अकेली थी, सिर्फ उसकी दो-एक दासियाँ उसके साथ थीं
उसी समय एक धर्मनिष्ठ वृद्धा वहाँ आ कर कहने लगी, बेटी, नमाज का समय है, अनुमति दो तो अंदर आ कर नमाज पढ़ लूँ
परीजाद ने तुरंत अनुमति दे दी
जब वह नमाज पढ़ चुकी तो परीजाद के इशारे पर दासियों ने उस बुढ़िया को सारा महल इत्यादि दिखाया
उसने खुश हो कर कहा कि निःसंदेह जिसने यह महल बनवाया है वह अपने कार्य का विशेषज्ञ है
मकान दिखाने के बाद दासियाँ, बुढ़िया को परीजाद के पास ले आईं
परीजाद ने कहा, बैठिए, आप जैसी धर्मनिष्ठ महिला का साथ करके मैं स्वयं को भाग्यशाली मानती हूँ
बुढ़िया ने नीचे फर्श पर बैठना चाहा लेकिन परीजाद ने उसे खींच कर अपने तख्त पर अपने बगल में बिठाया
बुढ़िया ने कहा, मालकिन, मेरी आपके साथ बैठने की हैसियत बिल्कुल नहीं है, लेकिन आपका अनुरोध टाल भी नहीं सकती, इसलिए बैठ रही हैं
परीजाद बुढ़िया से उसके ग्राम, परिवार आदि के बारे में बातें करने लगी
कुछ देर बार परीजाद की दासियों ने जलपान उपस्थित किया जिसमें भाँति-भाँति की रोटियाँ, नान, कुलचे तथा हरे फल और सूखे मेवे थे
कई प्रकार की मिठाइयाँ भी थीं
परीजाद ने कई चीजें अपने हाथ से उठा कर वृद्धा को दीं और कहा, अम्मा, अच्छी तरह पेट भर कर खाओ, तुम देर की अपने घर से निकली हो
थक भी गई होगी और रास्ते में कुछ खाया भी नहीं होगा
बुढ़िया ने कहा, बेटी, तुम जुग-जुग जियो
इतनी सुशील कोई अमीरजादी हो सकती है
यह बात मैं सोच भी नहीं सकती थी
मैं निर्धन हूँ, ऐसी स्वादिष्ट वस्तुएँ खाने की मेरी आदत नहीं है, लेकिन तुम इतने प्यार और आदर से कह रही हो तो खुशी से खाऊँगी
मैं इसे भगवान की दया समझती हूँ कि उसने मुझे तुम्हारा घर दिखाया
नाश्ता करने के बाद परीजाद ने बुढ़िया से और भी बातें कीं क्योंकि वह कई विषयों की जानकार मालूम होती थी
उसे बुढ़िया से धर्म और ईश्वर भक्ति के बारे में कई प्रश्न पूछे जिनका उसने बहुत अच्छी तरह उत्तर दिया
फिर परीजाद ने बुढ़िया से पूछा, अम्मा, मेरे महल और बाग वगैरह के बारे में तुम्हारी क्या राय है
क्या और भी कोई वस्तु है जो तुम्हारी राय में यहाँ होनी चाहिए
बुढ़िया हँस कर बोली, बेटी, यह प्रश्न मुझ से न करो तो अच्छा हो
मैं कुछ कहूँगी तो तुम कहोगी कि यह दो टके की बुढ़िया मेरे महल और बाग में नुक्स निकालती है
परीजाद ने जोर दे कर कहा, मैं ऐसा कुछ नहीं कहूँगी
तुम जो कुछ कमी इसमें समझती हो वह मुझे जरूर बताओ, मैं उसे पूरा करने की कोशिश करूँगी
बुढ़िया ने कहा, यहाँ सब कुछ है
किंतु मेरी समझ में यहाँ पर तीन चीजें और आ जाएँ तो संसार में तुम्हारा बाग अद्वितीय हो जाए
लेकिन उनका मिलना कठिन है
एक तो बुलबुल हजार दास्ताँ है
जब वह बोलता है तो हजारों चिड़ियाँ जमा हो जाती हैं ओर उसके स्वर में स्वर मिलाने लगती हैं
दूसरा एक गानेवाला पेड़ है
उसके पत्ते मोटे और चिकने हैं
जब हवा चलने पर पत्ते एक दूसरे से रगड़ खाते हैं तो उनसे मधुर संगीत निकलता है
इस संगीत से हर एक सुननेवाला मुग्ध हो जाता है
तीसरी वस्तु है सुनहरा पानी
उसकी एक बूँद किसी बर्तन में रख दी जाए तो वह बर्तन अपने आप भर जाता है और फिर उसमें से एक फव्वारा निकलता है जो कभी नहीं रुकता, क्योंकि वह पानी लौट कर उसी बर्तन में गिरता है
परीजाद बोली, अम्मा, तुम्हें इन चीजों के बारे में इतने विस्तार से पता है तो यह भी जानती होगी कि यह वस्तुएँ कहाँ मिलती हैं
मुझे बताओ तो मैं उनकी प्राप्ति का प्रयत्न करूँ
वृद्धा ने कहा, पूरा हाल तो मैं नहीं बता सकती लेकिन इतना बता सकती हूँ कि इस देश में कहीं भी यह चीजें नहीं मिल सकतीं
यहाँ से कोई व्यक्ति अमुक दिशा में जाए और सीधा चलता ही चला जाए तो बीस दिन की यात्रा के बाद जो पहला व्यक्ति उसे मिले उससे पूछे कि यह तीनों वस्तुएँ कहाँ मिलेंगी
वही आगे की राह बताएगा
अच्छा बेटी, अब मुझे काफी देर हो गई है, मैं चलूँगी
बुढ़िया को यह क्या मालूम था कि परीजाद इतनी साहसी लड़की है कि खुद इन चीजों की तलाश में निकल पड़ेगी
इसलिए इसने विस्तार से वह सब कुछ बता दिया जो उसे मालूम था
परीजाद ने उसकी बताई एक-एक बात याद रखी
वह इस चिंता में पड़ गई कि उपर्युक्त तीनों चीजें कैसे प्राप्त की जाएँ
कुछ देर बाद दोनों शहजादे शिकार से वापस आए तो देखा कि बहन गहरी चिंता में डूबी है
उन्होंने कहा, क्या बात है, परीजाद
तुम्हारी कुछ तबीयत खराब है या कोई बात तुम्हारी मरजी के खिलाफ हो गई
परीजाद ने सिर झुका कर कहा, नहीं, कोई बात नहीं है
बहमन ने कहा, यह तुम झूठ कह रही हो
कुछ ऐसा है जरूर जो तुम्हें दुख दे रहा है
अगर तुम नहीं बताओगी तो हम तुम्हारे पास से उठ कर नहीं जाएँगे
जब परीजाद ने देखा कि दोनों भाई बात के जानने पर अड़े हुए हैं तो उसने कहा, मैं तुम्हें इसलिए नहीं बताती थी कि जो मैं कहूँगी उससे तुम चिंता और कष्ट में पड़ जाओगे
अब तुम जिद कर रहे हो तो बताए देती हूँ
हमारे पिता ने यह महल हमारे लिए बनवाया था और अपनी समझ में उन्होंने सुंदरता और सजावट की कोई चीज यहाँ लाने से न छोड़ी
मैं भी अभी तक यही समझती थी कि इसमें कोई कमी नहीं है किंतु आज मुझे तीन चीजों के बारे में मालूम हुआ कि अगर यहाँ आ जाएँ तो हमारा महल अद्वितीय हो जाए
शहजादों ने कहा, कौन-सी चीजें हैं वे
परीजाद बोली, एक तो आदमियों जैसा बोलनेवाला बुलबुल हजार दास्ताँ है जिसका संगीत सुनने और जिसके स्वर में स्वर मिला कर गाने के लिए हजारों पक्षी आ जाते हैं
दूसरा गानेवाला पेड़ जिसके पत्तों के रगड़ खाने से संगीत निकलता है
तीसरे सुनहरा पानी है जिसकी एक बूँद ही से कभी न खत्म होनेवाला फव्वारा बन जाता है
मैं इसी चिंता में हूँ कि इन्हें कैसे प्राप्त करूँ
बहमन ने कहा, अगर तुम यह बता दो कि कहाँ या किस ओर जाने से यह चीजें मिंलेगी तो मैं कल सुबह ही रवाना हो जाऊँ
परवेज ने उसे उद्यत देख कर कहा, भैया, तुम्हारी बुद्धि और बल में संदेह नहीं किंतु अच्छा हो अगर तुम यहाँ रह कर यहाँ का कामकाज सँभालो
बहमन बोला, साहस और बुद्धि तुम में भी कम नहीं है
लेकिन मैं बड़ा हूँ, इसलिए इस मामले में आगे मुझी को होना चाहिए
दूसरे दिन बहमन ने अपनी बहन से पूरी जानकारी ली और अस्त्र-शस्त्र ले कर घोड़े पर बैठ गया
अब परीजाद उसे देख कर रोने लगी और बोली, भैया, मैं भी बड़ी दुष्ट हूँ जो अपने जरा-से शौक के लिए तुम्हें मुसीबत में फँसा रही हूँ
मैं अपनी माँग वापस लेती हूँ
अब कभी तीनों चीजों में एक का भी उल्लेख नहीं करूँगी
तुम न जाओ
बहमन ने कहा, एक बार कमर कस कर मैं पीछे नहीं हटता
अगर अब मैं सफर नहीं करता तो हमेशा मेरे दिल में यह खटक रहेगी कि मैं कायर हूँ
परीजाद ने कहा, यहाँ हम लोग भी तो परेशान रहेंगे
हमें नहीं मालूम हो सकेगा कि तुम किस हाल में हो
बहमन ने कहा, इसका प्रबंध मैं कर रहा हूँ
यह खंजर लो
यह जादू की चीज है
रोज इसे म्यान से निकाल कर देखना
अगर यह साफ और चमकता हुआ दिखाई दे तो समझना कि मैं जहाँ भी हूँ सकुशल हूँ
लेकिन अगर इसमें से खून की बूँदें टपकने लगें तो समझ लेना कि मैं जीवित नहीं रहा
यह सुन कर परवेज और परीजाद और अधीर हुए और बहमन से कहने लगे कि ऐसी खतरनाक यात्रा न करो
लेकिन बहमन ने उनकी बात न सुनी और घोड़ा दौड़ा दिया
बहमन सीधी राह पर लग लिया
उसने ध्यान रखा कि कहीं दाएँ-बाएँ न मुड़ जाए
फारस की राजधानी से बीस दिन की राह पूरी करने पर वह सोच रहा था कि आगे जाऊँ या न जाऊँ
तभी उसे एक अजीब-सा दृश्य दिखाई दिया
एक घने पेड़ के नीचे एक झोपड़ा पड़ा हुआ था और उसके बाहर एक बूढ़ा बैठा था जिसे बहुत ध्यान से देखने पर ही मालूम होता था कि कोई आदमी बैठा है
उसके बाल बर्फ की तरह सफेद थे
उसके सर, दाढ़ी, मूँछों और भौंहों के बाल इतने बढ़ गए थे कि उसका सारा शरीर बालों से ढक गया था
उसके हाथों और पैरों के नाखून बहुत बढ़ गए थे और कीलों की तरह मालूम होते थे और उसके सिर पर एक लंबी टोपी रखी हुई थी
उसने अपना शरीर एक चटाई से ढक रखा था
जिसके ऊपर उनके बाल पड़े हुए थे
बहमन उसे देख कर समझ गया कि वह कोई तपस्वी सिद्ध है जो ऐसे दुर्गम और निर्जन स्थान में अकेला बगैर खाए-पिए तपस्यारत रहता है
बहमन को तो तलाश थी ही कि कोई आदमी मिले क्योंकि पहला मिलनेवाला ही उसे गंतव्य स्थान का पता दे सकता था
वह यह भी समझ गया कि पहला और आखिरी आदमी यहाँ यह ही मिल सकता है और यह भी स्वाभाविक ही है कि ऐसी अलभ्य वस्तुओं का पता किसी सिद्ध तपस्वी से लगे
बहमन घोड़े से उतरा और उसने वृद्ध तपस्वी के पास जा कर प्रणाम किया
बहमन को उस जगह से जहाँ वृद्ध का मुख हो सकता था कोई ध्वनि तो सुनाई दी किंतु उसकी समझ में कुछ भी नहीं आया
कुछ देर बाद बहमन ने समझ लिया कि मूँछों और दाढ़ी के घने बालों ने बूढ़े सिद्ध का मुख इस रह बंद कर रखा है कि इसकी आवाज घुट कर रह जाती है
उसने अपना घोड़ा एक पेड़ से बाँधा और तपस्वी के पास आ कर अपनी जेब से एक छोटी-सी कैंची निकाली
फिर वह बोला, हे तपस्वी पिता, तुम्हारी बात मेरी समझ में बिल्कुल नहीं आई
अगर अनुमति दो तो मैं तुम्हारी भौंहें और मूँछें छाट दूँ
इनके कारण तुम्हारी सूरत आदमी के बजाय रीछ जैसी मालूम होती है
तपस्वी ने इशारे से उसे अनुमति दे दी
बहमन ने उसकी भौंहों और मूँछों को छाँट डाला तो तपस्वी का चेहरा बिल्कुल बदल गया
शहजादा बहमन बोला, तपस्वी पिता, अगर मेरे पास दर्पण होता तो मैं तुम्हें दिखाता कि हजामत के बाद यही नहीं हुआ कि तुम रीछ के बजाय आदमी लगो बल्कि तुम बूढ़े के बजाय जवान भी लगने लगे हो
तपस्वी इस प्रकार की मनोरंजक वार्ता सुन कर मुस्कुराया और बोला, बेटे, मैं तुम्हारी सेवा से प्रसन्न हुआ
अब बताओ कि इतनी दूर किस लिए आए हो ताकि तुम्हारे उद्देश्य की सिद्धि के लिए मैं जो कुछ मदद कर सकता हूँ वह करूँ
बहमन बोला, तपस्वी पिता, मैं बहुत दूर से बुलबुल हजार दास्ताँ, गानेवाला पेड़ और सुनहरा पानी लेने के लिए आया हूँ
आप कृपा कर के मुझे बताएँ कि यह वस्तुएँ मुझे कहाँ और कैसे मिलेंगी
बूढ़े ने यह सुन कर सिर झुका लिया और बहुत देर तक चुपचाप बैठा रहा
बहमन ने फिर कहा, तपस्वी पिता, तुमने मौन क्यों साध लिया है
अगर तुम्हें नहीं मालूम तो कह दो कि नहीं जानता
मैं किसी और से पूछूँ
तपस्वी ने कहा, मुझे मालूम तो है लेकिन मैं तुम्हें इसलिए नहीं बताना चाहता कि तुम्हारी सेवा के बदले तुम्हें मुसीबत में नहीं डालना चाहता
बहमन ने कहा, यह क्या बात हुई
सिद्ध ने कहा, जहाँ यह चीजें हैं वहाँ का मार्ग बड़ा भयावह है, तुम्हारी तरह बीसियों आदमियों ने वहाँ जाने की राह मुझसे पूछी है और कोई वापस नहीं लौटा
इसलिए तुमसे कहता हूँ कि जहाँ से आए हो वापस चले जाओ
बहमन ने कहा, मैं वापस जाने के लिए यहाँ तक नहीं आया हूँ
मुझे अपना कार्य पूरा करना ही है चाहे इसमें मेरी जान चली जाए
अपने उद्देश्य में असफल हो कर मैं कायर की तरह जीना नहीं चाहता
अभी तक कोई शत्रु मुझे हरा नहीं सका है
जिसकी मौत आई होगी वही मेरी राह में रोड़ा अटकाने आएगा
तुम केवल इतनी कृपा करो कि मुझे राह बता दो, आगे की पूरी जिम्मेदारी मेरी
तुम मेरे युद्ध कौशल पर विश्वास तो करो
तपस्वी ने कहा, बेटे, यही तो मुश्किल है कि तुम्हें युद्ध कौशल दिखाने का अवसर नहीं मिलेगा
तुम्हें जो शत्रु मिलेंगे वे सामने से मुकाबला नहीं करते बल्कि छुपे तौर पर वार करते हैं
शहजादे ने कहा, मैं छुपे तौर पर वार करनेवालों से भी निबटना जानता हूँ, आप मुझे वहाँ जानेवाली राह तो बताएँ
तपस्वी ने उसे बहुत समझाया लेकिन जब यह देखा कि बहमन किसी तरह अपनी जिद छोड़ता ही नहीं और जब तक राह न मालूम कर लेगा हरगिज नहीं टलेगा, तो उसने अपने झोले से एक गेंद निकाली और कहा,
मुझे तुम्हारी जवानी पर अफसोस हो रहा है
लेकिन तुमने जिद पकड़ रखी है तो अपना भला-बुरा तुम्हीं जानो
तुम सवार हो कर उधर को जाओ और उस गेंद को भूमि पर गिरा दो
यह गेंद खुद ही लुढ़कने लगेगी और तुम इसी के पीछे-पीछे चले जाना जब तक यह लुढ़कती रहे, तब तक तुम भी चलते रहना
एक पहाड़ के नीचे जा कर यह गेंद रुक जाएगी
वहाँ तुम रुक कर घोड़े से उतर जाना और घोड़े की लगाम उसकी गर्दन पर डाल देना ताकि वह ठहरा रहे
तुम फिर पहाड़ पर चढ़ना
तुम अपने दोनों ओर काले पत्थर काफी अधिक संख्या में देखोगे
उन पर तुम ध्यान न देना
इसके अलावा अपने पीछे से आते हुए बहुत-से अपशब्द और धमकियाँ सुनोगे
यह बहुत जरूरी है कि तुम इन गालियों की पूर्ण उपेक्षा कर दो
अगर तुमने एक बार भी डर कर पीछे की ओर देखा तो तुम और तुम्हारा घोड़ा दोनों काले पत्थर बन जाएँगे
तुम्हें राह में मिलनेवाले काले पत्थर भी तुम्हारी तरह उन तीन चीजों की खोज में जानेवाले आदमी थे
पीछे देखने के कारण वे पत्थर बन गए हैं
अगर तुम कुशलतापूर्वक पहाड़ की चोटी पर पहुँच गए तो वहाँ एक वृक्ष पर टँगा हुआ पिंजड़ा मिलेगा जिसमें गानेवाली चिड़िया मौजूद है
उस चिड़िया की बातों से भी न डरना और उससे गानेवाले पेड़ और सुनहरे पानी का पता पूछना
वह तुम्हें बताएगी कि यह चीजें कहाँ मिलेंगी
इन सब चीजों को पाने के बाद तुम्हारी राह में कोई खतरा नहीं रहेगा
मैंने यह सब तुम्हें बता जरूर दिया है लेकिन मेरा अब भी यही कहना है कि तुम वापस लौट जाओ
मैं साफ देख रहा हूँ कि तुम वहाँ गए तो काला पत्थर बन कर रह जाओगे
बहमन ने कहा, अब जो होना है वह हो ही कर रहेगा, मैं पीछे तो लौटता नहीं
यह कह कर शहजादे ने घोड़ा खोला और उस पर सवार हो कर तपस्वी की दी गई गेंद गिरा दी
गेंद लुढ़कती हुई आगे को चली
काफी दूर जाने पर गेंद एक पहाड़ की तलहटी पर रुक गई जहाँ ऊपर जाने के लिए एक तंग रास्ता था
शहजादे ने घोड़े से उतर कर उसकी गर्दन पर लगाम डाली और पहाड़ पर चढ़ने लगा
कुछ दूर जाने पर उसे बड़े-बड़े काले पत्थर दिखाई दिए
इसके आगे चार-पाँच कदम ही चला था कि पीछे से बड़ी अप्रिय आवाजें आने लगीं
कोई आवाज होती, यह कौन बेवकूफ आगे चला जा रहा है, पकड़ो इसे
कभी आवाज आती, यह बड़ा दुष्ट है, इसे पकड़ कर मार डालो
कभी चीखती और गरजती आवाजें आतीं, वह जा रहा है चोर, खूनी, बदमाश
घेर लो इसे
कभी हलकी-सी आवाज आती, इसे पकड़ कर बाँधे रखना, यह बोलती चिड़िया को चुराने के लिए आया है
कभी कोई यह कहता जान पड़ता, यह वहाँ पहुँच कहाँ पाएगा, रास्ते में छुपे गढ़े में गिर कर मर जाएगा
पहले बहमन ने इन आवाजों की उपेक्षा की और अपनी राह पर बढ़ता चला गया
किंतु यह आवाजें कम होने के बजाय कदम-कदम पर तेज ही होती गईं और उसके कानों के परदे फटने लगे और दिमाग सुन्न हो गया
तपस्वी ने उसे जो बताया था वह भी उसके दिमाग से निकल गया और एक बार डर कर पीछे देखने लगा
तुरंत ही वह और घोड़ा दोनों काले पत्थरों के रूप में बदल गए
अपनी कुशलता की सूचना देने के लिए जो खंजर बहमन ने परीजाद को दिया था वह उसे रोजाना म्यान से निकल कर देखती
जिस दिन बहमन काला पत्थर बना उस दिन परवेज ने कहा,
परीजाद, आज मुझे खंजर दो
आज भैया का हाल मैं मालूम करना चाहता हूँ
परीजाद ने उसे खंजर दे दिया
उसने म्यान से उसे निकाला तो उसकी नोक से उसे खून की बूँद निकलती दिखाई दी
परवेज ने हाथ से खंजर फेंक दिया और हाय-हाय करने लगा
परीजाद को भी जब खून टपकाता हुआ खंजर दिखाई दिया तो वह चिल्ला-चिल्ला कर रोने लगी और सिर पटक-पटक कर कहने लगी,
हाय भैया, मेरी नादानी से तुम्हारी जान गई
न जाने किस मनहूस घड़ी में वह कमबख्त बुढ़िया आई थी
न वह आती न यह झंझट होता
मक्कार ने मुझे बेकार के लालच में डाल दिया
मैंने उसके साथ ऐसा सद्व्यवहार किया और उसने मुझे इसका ऐसा बदला दिया
अब मिले तो उस कलमुँही की बोटियाँ नोच लूँ
मेरे प्यारे भाई की जान उसी के दिलाए लालच के कारण गई
हे भगवान, तू भैया को जिंदा घर लौटा, चाहे मेरी मौत भेज दे
भैया न रहे तो चिड़िया, पेड़ और पानी को पा कर भी मैं क्या करूँगी
मुझे यह चीजें नहीं चाहिए, मुझे और भी कुछ नहीं चाहिए
मुझे सिर्फ मेरा भाई चाहिए
परीजाद बहमन की बातों को याद करके देर तक रोती रही
परवेज भी आँसू बहाता रहा
फिर उसने कहा, परीजाद, अब रोने-धोने से कुछ नहीं होगा
अब मैं जाता हूँ
मैं पता लगाऊँगा कि भैया किसी प्राकृतिक कारण से मरे हैं या किसी शत्रु ने उन्हें मारा है
किसी ने उन्हें मारा होगा तो मैं उसे जीता नहीं छोड़ूँगा, भैया की मौत का बदला जरूर लूँगा
परीजाद ने बहुत समझा कर उसे रोकना चाहा
वह बोली, मैंने एक भाई तो खोया ही है, दूसरे को मौत के मुँह में नहीं जाने दूँगी
बड़े भैया तुम से कुछ कम बहादुर नहीं थे
लेकिन परवेज ने उसकी एक भी बात न सुनी
उसने दूसरे दिन सुबह अपनी साहस यात्रा पर जाने की तैयारी शुरू कर दी
दूसरे दिन उसके रवाना होने के समय परीजाद रो कर बोली, बड़े भैया ने तो अपनी कुशल जानने को एक राह भी बताई थी, तुम्हारा हाल मुझे कैसे मालूम होगा
परवेज ने उसे मोतियों की एक माला दी
उसने कहा, देखो, इसके सारे मोती अलग-अलग हैं
इसे उँगलियों पर चलाने से एक-एक मोती उँगलियों में आता है
जब तक यह मोती ऐसे ही रहें तो समझ लेना कि मैं ठीक-ठाक हूँ
जिस दिन यह एक-दूसरे से चिपक जाएँ और माला न फेरी जा सके तो समझ लेना कि मैं भी दुनिया में नहीं रहा
यह कह कर परवेज निकल पड़ा
बीस दिन की यात्रा के बाद वह वहीं पहुँचा जहाँ वह सिद्ध तपस्वी बैठा था
उसने आदरपूर्वक सिद्ध को प्रणाम किया और पूछा, क्या आप बता सकेंगे कि मुझे बोलनेवाली चिड़िया, गानेवाला पेड़ और सोने का पानी कहाँ से मिल सकते हैं
तपस्वी ने कहा, बेटे, वह राह बहुत खतरनाक है
तुम वहाँ जाने का इरादा न करो और यहीं से लौट जाओ
वहाँ से अभी तक कोई वापस नहीं आया है
एक महीने से भी कम हुआ तुम्हारी ही शक्ल-सूरत का एक नौजवान मेरे लाख रोकने पर भी उधर को गया था
वह भी नहीं लौटा है
परवेज ने कहा, वह मेरा बड़ा भाई था
यह तो मुझे मालूम है कि वह जीवित नहीं है, लेकिन मैं यह नहीं जानता कि वह कैसे मरा, किसी प्राकृतिक कारण से मरा या किसी दुश्मन ने उसे मारा
सिद्ध ने कहा, मैं तुम्हें बताता हूँ
बहुत-से आदमी मेरी चेतावनी के बावजूद उस राह पर गए और काले पत्थर बन कर वहीं पर रह गए
तुम्हारे भाई के साथ भी यही हुआ है
तुम मेरी बात मानो और लौट जाओ वरना तुम भी काला पत्थर बन कर यहाँ हमेशा पड़े रहोगे
परवेज ने कहा, मैं आपका आभारी हूँ कि आप मेरे हितचिंतक हैं लेकिन मैं आगे पाँव बढ़ा चुका हूँ, पीछे नहीं हट सकता
आप मुझे वह रास्ता अवश्य बताएँ
सिद्ध ने कहा, मैं तुम्हारे साथ चल सकता तो कोई बात नहीं थी किंतु बुढ़ापे के कारण मैं नहीं जा सकूँगा
तुम जिद करते हो तो जाओ
यह गेंद ले लो
इसे जमीन पर रखोगे तो यह खुद लुढ़कने लगेगी और तुम इसके पीछे लग जाना
पहाड़ के नीचे जा कर यह रुकेगा और तुम उसी पहाड़ पर चढ़ जाना
तुम्हारे पीछे से किसी तरह की आवाजें आएँ तुम पीछे मुड़ कर न देखना वरना तुम भी पत्थर बन जाओगे
ऊपर जा कर तुम्हें बोलनेवाली चिड़िया मिलेगी और वही तुम्हें अन्य दो चीजों का पता बताएगी
परवेज सिद्ध को माथा नवा कर सवार हो कर चला
गेंद उसे रास्ता दिखाती जा रही थी
कुछ देर बाद एक पहाड़ की तलहटी में जा कर गेंद रुक गई
परवेज घोड़े को वहीं खड़ा करके पहाड़ पर चढ़ने लगा
दो-चार ही कदम गया होगा कि उसने सुना कि पीछे से कोई डाँट कर कह रहा है,
अबे ओ बदमाश, बदतमीज, कहाँ बढ़ा जा रहा है
रुक जा कमबख्त, तुझे सजा दूँ
परवेज को जल्दी क्रोध आ जाता था
उसने गालियाँ सुनीं तो उसका खून खौल गया और वह तपस्वी द्वारा दी हुई चेतावनी को भूल गया
उसने म्यान से तलवार खींच ली और पलट कर देखा कि गाली देनेवाले के टुकड़े-टुकड़े कर दूँ
किंतु पीछे देखते ही वह काले पत्थर का ढोंका बन गया और उसके घोड़े का भी यही हाल हुआ
परवेज के जाने के बाद परीजाद को बहमन की यात्रा के समय से भी अधिक शंका बनी रहती थी
वह बहमन के दिए खंजर को तो कभी-कभी ही देखती थी किंतु परवेज की दी हुई माला को अपने गले में डाले रहती और हमेशा उसके मोतियों पर हाथ फेर कर उनकी दशा को देखती रहती थी
चुनांचे ज्यों ही परवेज काले पत्थर की शिला के रूप में परिवर्तित हुआ उसके कुछ ही देर बार परीजाद को उसकी मृत्यु का हाल मालूम हो गया क्योंकि माला के मोती एक-दूसरे से ऐसे चिपक गए थे कि माला फेरना असंभव था
परीजाद उस समय तो दुख के कारण अचेत हो गई किंतु बाद में होश आने पर उसने फैसला किया कि दोनों भाइयों को मौत के मुँह में भेजने के बाद अब मेरे जीवन का भी कोई अर्थ नहीं है
उसने भी घुड़सवारी और शस्त्र संचालन की शिक्षा ली थी और उसमें साहस की कमी न थी
उसने मर्दाने कपड़े पहने, हथियार लगाए और घोड़े पर सवार हो गई
उसने गृह-प्रबंधक को आदेश दिया कि जब तक वह वापस न आए वह खुद महल की देखभाल करे, किसी प्रबंध में कमी न होने पाए
बीस दिन तक घोड़े पर चलने के बाद वह भी उसी तपस्वी सिद्ध पुरुष के पास पहुँची
उसने प्रणाम करके बोली, सिद्ध पिता, कृपया मुझे बताएँ कि बोलनेवाली चिड़िया, गानेवाला पेड़ और सुनहरा पानी कहाँ मिलेगा
वृद्ध ने कहा, तुमने कपड़े तो आदमियों जैसे पहने हैं किंतु स्पष्टतः तुम स्त्री हो जैसा तुम्हारा स्वर बता रहा है
मुझे मालूम है कि वे चीजें कहाँ हैं, लेकिन तुम उन्हें क्यों पूछ रही हो
परीजाद बोली, जब से मैंने उनके बारे में सुना है तभी से उन्हें पाने की इच्छा है
तपस्वी ने कहा, हैं तो वे चीजें संग्रहणीय लेकिन उन्हें प्राप्त करने के मार्ग में बड़े खतरे हैं
तुम लड़की हो, तुम्हारे लिए अच्छा यही है कि अपनी इच्छा पर संयम रखो और उन्हें प्राप्त करने का विचार छोड़ दो
बड़े-बड़े बहादुर उस राह पर जा कर वापस नहीं लौटे हैं
घर लौट जाओ
परीजाद बोली, तपस्वी पिता, बीस दिन चल कर तो मैं यहाँ पहुँची हूँ
अब तो यहाँ से यूँ ही वापस नहीं जा सकती
आप कृपया मुझे विस्तार से बताएँ कि उस मार्ग में क्या क्या खतरे हैं ताकि मैं उनसे निबटने का उपाय ढूँढ़ सकूँ
मेरा विचार है कि अगर मैं सोच-समझ कर आगे बढ़ूँगी तो हर तरह के खतरों का सामना कर सकूँगी
आप कृपया मेरा मार्गदर्शन करें
वृद्ध तपस्वी ने परीजाद को वे सारी बातें बताईं जो उसने बहमन और परवेज को बताई थीं
उसने कहा, खतरे सिर्फ तब तक हैं जब तक कोई पहाड़ की चोटी पर न पहुँच जाए
फिर तुम्हें बातें करनेवाली चिड़िया मिलेगी और वह तुम्हें गानेवाले पेड़ और सुनहरे पानी के स्थानों को भी बताएगी
लेकिन पहाड़ चढ़ने के समय अप्रिय और कटु शब्द सुनाई देंगे
रास्ते के सारे काले पत्थर आदमी ही हैं जो उन तीनों चीजों की खोज में गए थे किंतु गालियों या धमकियों से डर कर या क्रुद्ध हो कर पीछे देखते ही काले पत्थर की शिला बन गए
परीजाद ने कहा, मतलब यह है कि वे केवल शब्द हैं और किसी का कुछ बिगाड़ नहीं सकते अगर कोई पीछे मुड़ कर न देखे
सिद्ध पिता, आप विश्वास करें कि यद्यपि मैं स्त्री हूँ तथापि सुने हुए किसी शब्द से विचलित नहीं हूँगी
मैं न तो इन आवाजों से भयभीत हूँगी न उन पर क्रोध करूँगी
मैं पूरा आत्मसंयम रखूँगी
इसके अलावा मैं अपने दोनों कानों में कस कर रूई ठूँस लूँगी ताकि मुझे वे आवाजें सुनाई ही न दें
सिद्ध ने मुस्कुरा कर कहा, बेटी, मालूम होता है कि तुम्हारे ही भाग्य में है
इतने लोग वहाँ गए हैं किंतु यह उपाय किसी को अभी तक नहीं सूझा
बस, सब कुछ इस पर निर्भर है कि चाहे जो कुछ सुनाई दे आदमी उसका असर अपने मन पर न पड़ने दे
परीजाद ने कहा, विश्वास रखिए कि मैं आपकी दी हुई सलाह पूरी तरह मानूँगी
अब आप यह बता दीजिए कि पहाड़ को कौन-सा रास्ता जाता है
बूढ़े तपस्वी ने कहा, बेटी, तुम होशियार तो बहुत मालूम होती हो लेकिन मैं एक बार फिर तुम्हें सलाह दूँगा कि घर लौट जाओ
परीजाद आगे जाने की जिद पर अड़ी रही तो वृद्ध ने मजबूर हो कर अन्य लोगों की भाँति उसे भी मार्ग प्रदर्शन करनेवाली गेंद दी और कहा,
इसे भूमि पर डाल दो
यह अपने आप लुढ़कती हुई पहाड़ के नीचे जा कर रुक जाएगी
तुम वहीं घोड़े से उतरना और पहाड़ पर चढ़ना शुरू कर देना
परीजाद ने ऐसा ही किया और तेजी से लुढ़कती हुई गेंद के पीछे घोड़ा दौड़ाने लगी
गेंद पर्वत के नीचे जा कर रुक गई तो वह घोड़े से उतर पड़ी और उसकी गर्दन पर लगाम डालने के बाद उसने अपने कानों में ठूँस-ठूँस कर रूई भर ली और धीरे-धीरे पहाड़ पर चढ़ने लगी
उसके पीछे आवाजें होने लगीं किंतु वे कानों में रूई ठुँसी होने के कारण उसे सुनाई न दीं और वह बढ़ती गई
फिर पीछे से आनेवाली आवाजें और तेज हुईं
यह आवाजें भी उसे धीमी सुनाई दीं और उन्होंने उसके मस्तिष्क को बिल्कुल विचलित नहीं किया
फिर उसे ऐसी गालियाँ सुनने को मिलीं जो स्त्रियों के लिए होती हैं और बड़ी अपमानजनक होती हैं
परीजाद को एक क्षण तो बुरा लगा
किंतु फिर वह उन गालियों पर हँस पड़ी
इसी तरह उस भयानक चढ़ाई को दृढ़ता और संयम से पूर्ण करने के बाद वह शिखर पर पहुँची तो देखा कि एक पिंजड़े में एक सुंदर चिड़िया मधुर स्वर में गा रही है
परीजाद को देखते ही वह सिंह की तरह गरज कर बोली,
ए लड़की, खबरदार मेरे पास न आना
परीजाद इस पर हँसने लगी और दौड़ कर चोटी पर पहुँच गई
वहाँ भूमि समतल थी
उसने दौड़ कर चिड़िया के पिंजड़े पर हाथ रखा और बोली,
चिड़िया रानी, आज से मैं तुम्हारी मालकिन हूँ और तुम मेरे कब्जे में रहोगी
फिर उसने कानों की रूई निकाल दी
चिड़िया बोली, तुम ठीक कह रही हो
अब मैं सदैव तुम्हारी सेवा और हित साधना करती रहूँगी
मैं पिंजड़े में बंद रहती हूँ किंतु संसार की कोई बात नहीं जो मुझे मालूम नहीं है
तुम्हारा हाल इतना जानती हूँ जितना तुम भी नहीं जानतीं और मेरे कारण तुम्हें अयाचित लाभ मिलेगा
अब तुम मेरी स्वामिनी हुई और तुम्हारी सेवा करना मेरा धर्म है
इस समय तुम बताओ कि मुझ से क्या चाहती हो
मैं बगैर ना-नुकुर के उसे करूँगी
चिड़िया की बातों से परीजाद को प्रसन्नता हुई
यद्यपि उसे अपने भाइयों के विनाश का बड़ा दुख भी था
उसने चिड़िया से कहा, मुझे तुमसे बहुत-सी बातें पूछनी हैं
सबसे पहले यह बात बताओ कि मुझे सुनहरा पानी कहाँ मिलेगा
चिड़िया ने जो मार्ग बताया उस पर चल कर परीजाद सुनहरे पानी के कुंड पर पहुँची और एक चाँदी की सुराही में, जो वह अपने साथ ले गई थी, अच्छी तरह पानी भर कर ले आई
फिर उसने चिड़िया से गानेवाले पेड़ के बारे में पूछा
चिड़िया ने कहा, तुम्हारे पीछे की ओर एक बड़ा जंगल है
यह जंगल बहुत दूर नहीं है
उसी में गानेवाला पेड़ मिलेगा
तुम्हें आसानी से मालूम हो जाएगा कि कौन-सा पेड़ है क्योंकि संगीत सिर्फ उसी से निकल रहा होगा
परीजाद ने कहा, यह तो ठीक है, लेकिन मैं उस पेड़ को उखाड़ कर लाऊँगी कैसे
चिड़िया बोली, पेड़ नहीं उखड़ेगा, तुम सिर्फ एक टहनी तोड़ कर ले आओ
जब तुम अपनी वाटिका की भूमि में उसे लगाओगी तो वह कुछ ही समय में पूरे वृक्ष के रुप में परिवर्तित हो जाएगी
देखनेवाले ताज्जुब करेंगे कि एक ही दिन में यह पूरा पेड़ कैसे आ गया
परीजाद चिड़िया के बताए रास्ते पर चल कर जंगल में गई और वहाँ से गानेवाले पेड़ की टहनी तोड़ लाई
वह बहुत प्रसन्न थी कि तीनों चीजें मिल गई हैं
फिर भी उसे अपने भाइयों का ख्याल बना हुआ था
उसने चिड़िया से पूछा, यहाँ आने की राह में मेरे दोनों बड़े भाई काले पत्थर बने पड़े हैं
क्या यह संभव है कि मैं उन्हें फिर से जीवित करूँ
मैं तो यह नहीं पहचानती कि उन पत्थरों में कौन-से मेरे भाई हैं
चिड़िया ने कहा, तुम यह करो कि सुराही में जो सुनहरा पानी लाई हो उसकी एक-एक बूँद सारे शिला खंडों पर डाल दो
वे सभी लोग अपने पूर्व रूप में आ जाएँगे और उनके घोड़े भी
उन्हीं में तुम्हारे भाई भी होंगे जिनके पुनर्जीवित होने पर उन्हें पहचान लोगी
शहजादी चिड़िया की बातें सुन कर प्रसन्न हुई और पिंजड़ा, सुराही और टहनी ले कर पहाड़ से उतरने लगी
जहाँ भी काले पत्थर दिखाई दिए उसने उन पर एक-एक बूँद सुनहरा जल छिड़क दिया
सारे पत्थर आदमी बन गए और उनके घोड़े भी असली रूप में आ गए
इन लोगों में बहमन और परवेज भी थे जो अपने-अपने घोड़ों के साथ जी उठे
परीजाद दोनों भाइयों को पहचान कर उनके गले लग कर रोने लगी
फिर उसने कहा, तुम्हें मालूम है, तुम्हारा क्या हाल था
उन्होंने कहा कि हमें तो ऐसा लग रहा है जैसे अभी तक हम लोग सो रहे थे ओर अभी-अभी सो कर उठे हैं
परीजाद ने कहा, कुछ याद है तुम्हें
तुम लोग मेरे लिए बोलनेवाली चिड़िया, गानेवाला पेड़ और सुनहरा पानी लेने आए थे और यहाँ अपने काम को और मेरी याद को भूल कर सोने लगे
दोनों भाई अचकचा कर उसे देखने लगे तो उसने कहा,
महानुभावो, तुम लोग सो नहीं रहे थे, तुम काले पत्थर की चट्टान बन कर यहाँ पड़े हुए थे
तुमने आते समय बहुत-सी काली चट्टानें देखी होंगी
अब देखो, उनमें से कोई मौजूद है या नहीं
यह सब लोग जो यहाँ दिखाई दे रहे हैं यही वे चट्टानें बने हुए थे
तुम्हें ताज्जुब हो रहा होगा कि तुम सबके सब जी कैसे उठे
जब मुझे चिड़िया, पानी और पेड़ की टहनी मिल गई तो इनके मिलने से भी तुम्हारे बगैर मुझे बुरा लग रहा था
मैंने इसी चिड़िया से पूछा कि क्या करूँ तो उसने कहा कि सुनहरे पानी की एक- एक बूँद सभी चट्टानों पर डाल कर उन्हें फिर से जीवित कर लो
मैंने इस समय यही किया है
यह सुन कर बहमन और परवेज तो धन्य-धन्य कर ही उठे, अन्य लोग भी कहने लगे कि तुमने हमें जीवन दान दिया है, हम आजीवन तुम्हारे कृतज्ञ रहेंगे और तुम्हारी आज्ञा का पालन करेंगे
परीजाद बोली, मैंने तुम लोगों पर कोई अहसान नहीं किया
मैं अपने भाइयों को जिलाना चाहती थी
इसमें अगर तुम्हारा लाभ भी हो गया तो मेरे लिए खुशी की बात है
अब तुम लोग अपने-अपने निवास स्थानों के लिए प्रस्थान करो
जब वह घोड़े पर चढ़ी तो बहमन ने चाहा कि पिंजड़ा आदि सारी चीजें अपने घोड़े पर लादे ताकि परीजाद का बोझ हलका हो
परीजाद ने कहा, चिड़िया की मालिक तो मैं हूँ, वह मेरे पास रहेगी
तुम लोग चाहो तो एक टहनी और दूसरा पानी की सुराही ले लो
अतएव बहमन ने टहनी और परवेज ने सुनहरे पानी की सुराही ले ली
फिर अन्य पुनर्जीवित लोग भी अपने-अपने घोड़ों पर बैठे और सभी चलने को तैयार हुए क्योंकि काफी दूर तक सभी का एक ही रास्ता था
परीजाद ने कहा, तुम लोगों में जो सर्वश्रेष्ठ हो वह इस समूह का नायक बन कर आगे चले
सभी लोगों ने एक स्वर में कहा, सुंदरी, तुम से श्रेष्ठ कौन होगा
तुम हमारी जीवनदात्री हो
तुम्हीं सबके आगे चलो
परीजाद शालीनता से बोली, मैं अवस्था में सब से छोटी हूँ और किसी प्रकार भी दल की नेत्री बनने के योग्य नहीं हूँ
किंतु तुम लोग विवश कर रहे हो तो तुम्हारे प्रति आभार प्रकट करते हुए मैं भी दल के आगे चलती हूँ
यह दल आगे बढ़ा
सभी लोग उस सिद्ध के दर्शन करना चाहते थे जिसने सभी को राह बताई थी
किंतु जब यह दल उसकी कुटिया पर आया तो उसका कुछ पता न पाया
मालूम नहीं वह काल-कवलित हो गया था या वहाँ पर तीन अद्भुत वस्तुओं की राह बताने के लिए ही मौजूद था और उन चीजों के न रहने पर वहाँ से गायब हो गया
सब लोगों को इस बात का बड़ा खेद रहा कि अंतिम बार उसे धन्यवाद न दे सके
यह दल आगे बढ़ा
हर आदमी जहाँ-जहाँ से मार्ग अलग होता था वहाँ-वहाँ से परीजाद के प्रति कृतज्ञता प्रकाशन करके चला गया
यह तीनों भाई बहन खुशी-खुशी अपने घर में आए
मकान की बारहदरी के सामने जो बाग का हिस्सा था उसमें परीजाद ने बोलनेवाली चिड़िया का पिंजड़ा लटका दिया
कुछ ही देर में उसके आसपास बीसियों तरह के पक्षी जमा हो गए और उसके स्वर में स्वर मिला कर बोलने की कोशिश करने लगे
उसी जगह थोड़ी दूर पर परीजाद ने गानेवाले वृक्ष की टहनी जमीन में रोप दी
कुछ ही देर में बढ़ते-बढ़ते वह पूरा पेड़ हो गई और हवा चलने पर पत्तों की रगड़ से उसमें से ऐसा ही संगीत उठने लगा जैसे मूल वृक्ष से उठ रहा था
परीजाद ने कारीगरों को बुलवा कर एक संगमरमर का हौज बनवाया
उसके बन जाने पर उसमें एक स्वर्ण पात्र रखा और उस पात्र में चाँदी की सुराही से निकाल कर सुनहरे पानी की कुछ बूँदें डालीं
तुरंत ही पानी बढ़ने लगा और बरतन उससे भर गया और फिर उसमें से एक बीस हाथ ऊँचा फव्वारा उठने लगा
फव्वारे का पानी फिर आ कर बरतन ही में गिरता था और इस तरह बरतन में पानी की कमी नहीं होती थी और पानी बाहर भी नहीं बहता था
दो-चार दिन ही में बागों के दारोगा के महल की इन चीजों की चर्चा सारे शहर में होने लगी
सारे शहर के लोग तमाशा देखने के लिए परीजाद के बाग में आने लगे
परीजाद ने सैर के लिए आनेवाले नागरिकों के प्रवेश पर कोई रोक नहीं लगाई और इस प्रकार यह तीनों भाई-बहन नगर में सर्वप्रिय हो गए
कुछ दिनों तक आराम करने के बाद बहमन और परवेज ने पहले की तरह मृगया का मनोरंजन शुरू किया
वे अपने घिरे हुए जंगल के बाहर भी शिकार खेलने के लिए जाने लगे
एक रोज वे शहर से लगभग एक कोस की दूरी पर स्थित एक जंगल में शिकार खेल रहे थे
संयोग से उसी समय बादशाह भी वहाँ शिकार खेलने आया हुआ था
इन दोनों ने यह देख कर चाहा कि शाही फौजियों की निगाह बचा कर निकल जाएँ क्योंकि वह जंगल शाही शिकारगाह था
लेकिन बच निकलने के चक्कर में वे ऐसे रास्ते पर पड़ गए जहाँ से हो कर बादशाह की सवारी आ रही थी
यह देख कर उन्होंने चाहा कि बगल के किसी रास्ते से निकल जाएँ
यह संभव न हुआ और वे बादशाह के सामने पड़ गए
मजबूरी में वे घोड़ों से उतरे और बादशाह को झुक कर सलाम करने लगे
पहले बादशाह ने समझा कि वे उसके सामंतों में से हैं और देखने को ठहर गया कि कौन हैं
उसने उन्हें उठने की आज्ञा दी
वे उठे और सिर झुका कर खड़े हो गए
बादशाह उनकी सूरतें देख कर ठगा-सा रह गया
फिर उसने उनका नाम और निवास स्थान पूछा
बहमन ने हाथ जोड़ कर कहा, हुजूर, हम लोग आपके भूतपूर्व बागों के दारोगा के पुत्र हैं
हमारे पिता नहीं रहे
हम जंगल के किनारे उस महल में रहते हैं जो उन्होंने आपसे अनुमति ले कर बनवाया था
हमें वे इसीलिए अच्छे वातवरण में रखते थे कि बड़े हो कर हम आपकी सेवा करें
बादशाह ने कहा, यह तो ठीक है
लेकिन लगता है कि तुम यहाँ शिकार खेल रहे थे
क्या तुम्हें मालूम नहीं कि यह शाही शिकारगाह है जहाँ और कोई शिकार नहीं खेल सकता
बहमन ने निवेदन किया, सरकार, हमारे पिता असमय ही जाते रहे और हमारा निर्देशक कोई नहीं रहा, इसीलिए हम लोगों का ज्ञान अधूरा है और अन्य नौजवानों की तरह हमसे भी भूल हो जाती है
बादशाह उनकी इस चतुराई पर मुस्कुरा उठा
फिर उसने पूछा, शिकार खेलना आता भी है
दोनों ने कहा, आप अवसर दें तो हम भी देखें हमें कितना शिकार खेलना आता है
बादशाह ने कहा, शिकार खेल कर दिखाओ
जंगल में पहुँचे तो बहमन ने एक शेर और परवेज ने एक रीछ को बरछियों से मार कर बादशाह के आगे रखा
दोबारा घने जंगल में जा कर बहमन ने एक रीछ और परवेज ने एक शेर मारा
बादशाह ने कहा, बस करो, क्या सारे जंगली जानवर आज ही मार डालोगे
मैं तो सिर्फ यह देखना चाहता था कि तुम लोगों में कितना शौर्य है
बादशाह उनके शिष्टाचार, शारीरिक सौंदर्य और वीरता से अत्यधिक प्रभावित हुआ
वह उन्हें अपने से अलग करना ही नहीं चाहता था
उसने कहा, मैं चाहता हूँ कि तुम लोग यहाँ से मेरे साथ महल में चलो और मेरे साथ भोजन करो
बहमन ने कहा, हुजूर, इस समय आपका साथ न कर सकेंगे
इस उद्दंडता के लिए क्षमा चाहते हैं
बादशाह ने आश्चर्य से पूछा, क्यों
बहमन बोला, हमारी एक बहन है
हम तीनों जो भी करते हैं तीनों की सलाह से करते हैं
हम बहन की सलाह ले कर ही आपके यहाँ आ सकेंगे
बादशाह ने कहा, मुझे इस बात की बड़ी खुशी है कि तुम भाई-बहन एक-दूसरे की सलाह ही से काम करते हो
आज तुम अपने घर जाओ
अपनी बहन से सलाह करके कल यहीं शिकार खेलने आना और मुझे बताना कि तुम लोगों में क्या सलाह हुई है
बहमन और परवेज बादशाह से विदा हो कर अपने घर आए किंतु उन्हें बादशाह की कही हुई बात याद न रही और उन्होंने बहन से कोई सलाह नहीं ली
दूसरे रोज वे शिकार खेलने गए तो वापसी में बादशाह ने पूछा कि तुमने अपनी बहन से सलाह ली या नहीं
अब यह दोनों घबराए
अस्लियत यह थी कि दोनों का मन शिकार में ऐसा रमा था कि उन्हें शिकार के अलावा हर बात भूल जाती थी
बादशाह ने पूछा तो वे दोनों घबरा कर एक-दूसरे की ओर देखने लगे
आखिर में बहमन ने कहा, हमसे बड़ी भूल हुई, हम अपनी बहन से सलाह लेना बिल्कुल भूल गए
बादशाह ने कहा कि कोई बात नहीं, आज पूछ लेना और कल आ कर मुझे बताना
लेकिन वे उस दिन भी भूल गए और तीसरे दिन फिर बादशाह के सामने लज्जित हो कर कहा कि हम लोग आज भी आपकी आज्ञा का पालन करना भूल गए
बादशाह इस पर भी नाराज न हुआ कि मैं इन लोगों के साथ भोजन कर इनका सम्मान बढ़ाना चाहता हूँ और इन्हें इतनी भी परवा नहीं कि बहन से याद करके मेरे निमंत्रण की बात करें
लेकिन उसने बहमन को सोने की तीन गेंदे दीं और कहा कि इन्हें कमर में बँधे पटके में रख लो, जब कमर खोलोगे तो पटके से यह गेंदें जमीन पर गिरेंगी और उस समय तुम्हें याद आ जाएगा कि मेरे निमंत्रण के बारे में तुम्हें अपनी बहन से सलाह लेनी है
इतनी बातचीत होने पर भी दोनों घर जा कर इस बात को भूल गए
लेकिन रात को सोने के लिए जाते समय बहमन ने कमरबंद खोला तो गेंदें जमीन पर गिरीं
वह फौरन अपनी बहन के पास गया और परवेज को भी ले गया
परीजाद अभी तक अपने शयनकक्ष में नहीं गई थी
दोनों भाइयों ने उसे बताया कि बादशाह ने उन्हें भोजन का निमंत्रण दिया है और यह भी कहा कि दो दिन तक तुमने सलाह लेना भूलते रहे
उसने कहा कि यह तो तुम्हारा सौभाग्य है कि बादशाह ने तुम्हें खाने पर बुलाया है किंतु तुमने यह बड़ा बुरा किया कि दो दिन तक बादशाह तक की कही हुई बात को भूले रहे
भला बताओ, जब मुझे इस बात से इतना बुरा लग रहा है तो बादशाह को रंज न हुआ होगा
वैसे तो तुम्हें बादशाह का निमंत्रण मिलते ही उसे सधन्यवाद स्वीकार कर लेना चाहिए था
लेकिन अब जब इतनी बात हो गई तो मैं बोलती चिड़िया से भी सलाह ले लूँ
फिर वह चिड़िया का पिंजड़ा अपने कक्ष में ले गई और बोली, चिड़िया रानी, तुम्हें तो सारी छुपी हुई बातों का पता है और तुम्हारी सलाह हमेशा सही होती है
मुझे तुमसे एक सलाह लेनी है
मेरे भाइयों को बादशाह ने अपने साथ भोजन करने का निमंत्रण दिया है
वे दो-तीन दिन तक यह बात भूल-भूल जाते रहे हैं और आज ही उन्होंने मुझे बताया है
क्या तुम्हारी राय में अब उनका जाना मुनासिब है, बादशाह कहीं नाराज न हों
चिड़िया ने कहा, मालकिन, तुम्हारे भाइयों को बादशाह की आज्ञा जरूर माननी चाहिए
वह अपने राज्य काल में सभी का मालिक है
उसका मेहमान बनने में इन दोनों को किसी प्रकार हानि नहीं होगी
वे शौक से जाएँ
लेकिन इसके बाद यह भी जरूरी है कि बादशाह को अपने घर आ कर भोजन करने का निमंत्रण दें
परीजाद ने कहा, मैं अब अपने भाई को उनके साधारण कामों के अलावा कहीं जाने देना नहीं चाहती
मैं उनकी सुरक्षा के लिए डरती रहती हूँ
चिड़िया ने कहा, उन्हें बेखटके भेजो, उन्हें कोई नुकसान नहीं होगा
परीजाद ने कहा, अच्छा, जब बादशाह यहाँ आएँ तो मैं उनके सामने निकलूँ या नहीं
चिड़िया ने कहा, इसमें कोई हर्ज नहीं है
हर बादशाह अपनी सारी प्रजा के लिए पिता के समान होता है और पिता के सामने जाने में किसी को झिझक नहीं होनी चाहिए
परीजाद ने इसके बाद भाइयों से कहा कि तुम बादशाह का निमंत्रण स्वीकार कर लो लेकिन इसके बाद उससे एक बार यहाँ भोजन करने को भी कहो
दूसरे दिन शिकारगाह में बादशाह ने उनसे पूछा कि आज तुमने अपनी बहन से पूछा या आज भी भूल गए
बहमन ने कहा, हम आपकी आज्ञा से बाहर नहीं हो सकते
हमने उससे पूछा तो उसने हमें आपका निमंत्रण स्वीकार करने की सलाह दी
इसके अलावा उसने हमें बुरा-भला भी कहा कि हम दो दिन तक यह क्यों भूले रहे
बादशाह ने कहा, इसकी कोई बात नहीं है
तुम दो दिनों तक मेरी बात भूले रहे इसकी मुझे कोई नाराजगी नहीं है
दोनों भाई यह सुन कर बड़े लज्जित हुए कि बादशाह हम पर इतना कृपालु है और हम उसके प्रति इतने लापरवाह हैं
वे लज्जा के मारे बादशाह से दूर-दूर ही रहे
बादशाह ने यह देखा तो उन्हें पास बुला कर उन्हें आश्वासन दिया कि ऐसी छोटी-मोटी भूलों का मैं खयाल नहीं किया करता और मैं तुम लोगों से बिल्कुल नाराज नहीं हूँ
फिर उसने शिकार खत्म किया और महल को वापस हुआ
उसके साथ बहमन और परवेज भी थे
बादशाह ने इन दोनों की ऐसी अभ्यर्थना की कि उससे कई दरबारियों और सरदारों को ईर्ष्या होने लगी कि इन अजनबियों के प्रति बादशाह इतना कृपालु क्यों है
किंतु महल के कर्मचारी और सेवक तथा अन्य उपस्थित प्रजाजन, यद्यपि उन्हें भी इस बात का आश्चर्य था कि इन नव परिचितों का इतना सम्मान हो रहा है, दोनों राजकुमारों के रंग-रूप और आचार-व्यवहार से प्रभावित थे
उनमें आपस में बातें होतीं कि बादशाह ने जिस मलिका को पिंजड़े में कैद कर रखा है उसके पेट से बच्चे पैदा होते तो वे इतने ही बड़े होते
खैर, जब बादशाह महल में आया तो भोजन का समय हो गया था
दासों ने स्वर्ण पात्रों में भोजन परोसा
बादशाह ने बहमन और परवेज को बैठने का इशारा किया
वे दोनों यह जानते ही न थे कि बादशाह के साथ कैसे भोजन किया जाता है
शाही रीति-आदाब बजा कर भोजन के आसन पर बैठने के बजाय वे सीधे अपने आसनों पर डट गए
बादशाह इस पर भी मुस्कुरा उठा
उसने भोजन के दौरान इन दोनों से बातें करके उनकी शिष्टता और ज्ञान की परीक्षा ली जिसमें यह दोनों अच्छी शिक्षा पाने के कारण पूरे उतरे
बादशाह सोचने लगा कि अगर ऐसे कुशाग्र-बुद्धि और वीर शहजादे उसके होते तो कितना अच्छा होता
उनके प्रति बादशाह का आकर्षण उनकी भली बातों से बढ़ता जाता था किंतु वे जो भूलें करते थे उससे यह आकर्षण कम नहीं होता था
भोजन के बाद बादशाह उन्हें अपने मनोरंजन कक्ष में ले गया और देर तक उनसे बातें करता रहा
लगता था कि उनकी बातें सुनने से उसका जी भरता ही नहीं
फिर बादशाह ने गायन-वादन आरंभ करने का आदेश दिया
अपने काल के सर्वश्रेष्ठ गायक और वादक आ कर उपस्थित हुए और उन्होंने अपनी श्रेष्ठ कला का प्रदर्शन किया
फिर नाच का इंतजाम किया गया और रूपसी कलाकार नृत्यांगनाओं ने मनमोहक नृत्य दिखा कर सभी का चित्त प्रसन्न किया
फिर नाट्यकारों और विदूषकों ने बादशाह और दूसरे मेहमानों का मनोरंजन किया
यह कार्यक्रम कई घंटों तक चलते रहे और जब वे समाप्त हुए तो संध्या होने लगी थी
अब बहमन और परवेज ने अपने घर जाने की अनुमति ली
बादशाह ने कहा, कल तुम फिर शिकारगाह में मेरे साथ शिकार खेलने आना
शिकार के बाद कल भी मेरे साथ यहाँ भोजन करना
उन दोनों ने कहा, हुजूर की हमारे ऊपर बड़ी कृपा है
हम शिकारगाह में जरूर आएँगे किंतु हमारा निवेदन है कि जब आप शिकार खत्म करें तो हमारी कुटी में आ कर और हमारा रूखा-सूखा भोजन ग्रहण करके हमारा मान बढ़ाएँ
बादशाह तो उन से अति प्रसन्न था ही, उसने तुरंत ही उनका निमंत्रण स्वीकार कर लिया
उसने कहा, मुझे तुम्हारे यहाँ आ कर प्रसन्नता होगी
मैं तुम्हारी बहन से मिल कर भी बहुत प्रसन्न हूँगा क्योंकि तुम्हारी बातों से पता चला है कि वह बहुत बुद्धिमती और व्यवहारकुशल है
उसका मेहमान बन कर मुझे बड़ी खुशी होगी
बहमन और परवेज घर पहुँचे तो उन्होंने परीजाद को बताया कि बादशाह ने सभी के समक्ष हमारा बड़ा सत्कार किया और यह भी वादा किया है कि कल शिकार से लौट कर वह हमारे घर आएगा और यहाँ भोजन करेगा
उन्होंने कहा, हम ने बादशाह को दावत तो दे दी है लेकिन अब यह भी जरूरी है कि उसकी प्रतिष्ठा के अनुकूल साज-सामान और भोजन का प्रबंध किया जाए
परीजाद ने भाइयों के हौसले की प्रशंसा की और कहा, तुम लोग चिंता न करो
मैं बोलनेवाली चिड़िया से सलाह ले कर सब प्रबंध कर रखूँगी
फिर वह चिड़िया का पिंजड़ा अपने कमरे में ले गई
उसने चिड़िया को पूरा हाल बताया तो उसने कहा, मालकिन, यह बड़े सौभाग्य की बात है कि बादशाह आ रहे हैं
तुम उनके स्वागत-सत्कार का जो भी प्रबंध कर सको वह यथेष्ट होगा
किंतु मेरे कहने से एक विशेष भोजन बनवाओ
तुम खीरे का गाढ़ा शोरबा बनवाओ और वह जिस प्याले में बादशाह के सामने लाया जाए उसमें शोरबे की सतह पर अनबिंधे मोती इस तरह बिछे हों जैसे पाक क्रिया के दौरान उसी सतह पर आ गए हों
परीजाद ने हैरान हो कर कहा, यह किस प्रकार का व्यंजन होगा
मेरी तो कल्पना में भी नहीं आता कि कोई व्यक्ति शोरबे के साथ मोती खा सकता है
बादशाह क्या कहेंगे
फिर अनबिंधे मोती मिलेंगे भी कहाँ से
चिड़िया ने कहा, मालकिन, यह बात मैंने सोच-समझ कर कही है
तुम इस बारे में बहस मत करो, मेरी यह बात जरूर मान लो
मोती कहाँ मिलेंगे यह मैं तुम्हें बताती हूँ
तुम अपने कृत्रिम जंगल में जा कर दाहिनी ओर के सब से बड़े पेड़ की जड़ के पास की जमीन खुदवाना
वहाँ से तुम्हें अपनी आवश्यकता से कहीं अधिक मोती मिल जाएँगे
परीजाद को चिड़िया पर इतना भरोसा था कि उसने उसकी बात मान ली
दूसरे दिन सुबह दो मजदूरों को ले कर गई और वर्णित वृक्ष के नीचे जमीन खुदवाने लगी
खोदते-खोदते एक बार फावड़ा एक कड़ी चीज से टकराया
होशियारी से खोदा तो मजदूरों को एक सोने का संदूकचा मिला
उसे बाहर ला कर खोला गया तो उसके अंदर ढकने तक अनबिंधे मोती भरे हुए थे
परीजाद उन्हें पा कर बहुत खुश हुई
चिड़िया के ज्ञान पर उसका विश्वास और बढ़ गया
वह सोने का संदूकचा उठा कर अपने मकान की ओर चली
बहमन और परवेज को सुबह ही यह देख कर आश्चर्य हो रहा था कि वह इस समय मजदूरों के साथ कहाँ जा रही है
इस समय सोने का संदूकचा लिए वापस आते देख कर और भी आश्चर्य में पड़े
उन्होंने कहा कि तुम सुबह-सुबह कहाँ गई थीं और यह संदूकचा कहाँ से लाई हो, सुबह जाते समय तो यह संदूकचा तुम्हारे हाथ में नहीं था
परीजाद ने कहा, यह लंबी बात है
खड़े-खड़े नहीं बताई जा सकती
अंदर चलो तो बताऊँगी
वे लोग उसके साथ घर के अंदर आए तो उसने कहा, कल शाम को मैंने बोलनेवाली चिड़िया से सलाह ली थी कि बादशाह की खातिरदारी के लिए क्या करना चाहिए
उसने सलाह दी कि और साज-सामान और व्यंजन तो ऐसे हों जैसे बादशाहों-अमीरों के खाने में होते हैं
लेकिन उसे एक प्याले में खीरे का गाढ़ा शोरबा भी दिया जाए जिसकी सतह पर अनबिंधे मोती पटे पड़े हों
मैंने बहुत विरोध करना चाहा कि बादशाह इसे मजाक समझेंगे और क्रुद्ध भी हो सकते हैं
लेकिन वह नहीं मानी, अपने सुझाव पर अड़ी रही
वह कहने लगी कि यह अजीब बात करने के लिए मैं बहुत सोच-समझ कर तुमसे कह रही हूँ और आश्वासन देती हूँ कि बादशाह नाराज नहीं होंगे और इस सब का नतीजा अच्छा ही निकलेगा
तुम जानते हो कि मुझे उसकी बात पर विश्वास है
उसी ने मुझे गानेवाला पेड़ और सुनहरा पानी दिलवाया है और उसी की सलाह से तुम दोनों और तुम्हारे साथ बीसियों और आदमी दोबारा जिंदगी पा सके हैं
इसीलिए मैं उसकी किसी बात को नहीं टालती
उसी की सलाह पर मैं अपने जंगल के उस पेड़ के पास खुदाई करा कर मोतियों का डिब्बा लाई हूँ
बहमन और परवेज यह सुन कर चक्कर में पड़े और काफी देर तक सोचते रहे
अंत में उन्होंने यही ठीक समझा कि जो कुछ हो रहा है होने दिया जाए
वे कहने लगे, बहन परीजाद, तुम हम दोनों से अधिक बुद्धिमान हो
इसमें भी संदेह नहीं कि वह चिड़िया बहुत-सी ऐसी बातें जानती है जो संसार में कोई अन्य व्यक्ति नहीं जानता
इसलिए चिड़िया की बात मान लेनी चाहिए
बादशाह नाराज होगा तो देखा जाएगा
परीजाद ने बावर्चियों को आदेश दिया कि दोपहर तक राजाओं, बादशाहों के लायक पूरा भोजन बनाओ
क्या बने यह तुम्हीं तय करो
सिर्फ एक चीज मेरे कहने से बनाना
वह है खीरे का गाढ़ा शोरबा जिसकी सतह अनबिंधे मोतियों से पटी पड़ी हो
बावर्चियों ने यह सुन कर बड़ा आश्चर्य प्रकट किया कि खाने की चीजों में साबुत मोती डालने का क्या मतलब है
उन्होंने कहा, सरकार, हमने ऐसा खाना कभी देखा क्या सुना तक नहीं
हंसों के मोती चुगने की बात जरूर सुनी हैं, आदमियों को मोती खाते कभी नहीं सुना
परीजाद ने कहा, मैंने तुम्हें बहस करने के लिए नहीं बुलाया
जो कहती हूँ वह करो
और जितने मोती बचें वह मेरे पास वापस भेज देना
वे बेचारे चुपचाप चले गए
इधर परीजाद ने मकान की ऐसी सफाई कराई कि वह शीशे की तरह चमकने लगा
उसी समय शहजादे बढ़िया कपड़े पहन कर घोड़ों पर सवार हुए और शाही शिकारगाह में पहुँचे
शिकारगाह में कुछ देर तक उन्होंने बादशाह के साथ रह कर शिकार खेला
किंतु उस रोज गर्मी अधिक थी और धूप तेज थी, इसलिए उसने और दिनों से कुछ जल्दी ही शिकार खेलना खत्म कर दिया और अपने सैनिकों को वापस भेज कर दो-एक आदमियों को ले कर बहमन और परवेज के साथ उनके भवन की ओर चला
बहमन ने आगे बढ़ कर पहले से परीजाद को बताया कि बादशाह आ रहे हैं
वह ठीक कपड़े पहन कर भवन के मुख्य द्वार पर आ खड़ी हुई
बादशाह द्वार के सामने घोड़े से उतरा और भवन की ओर चला तो परीजाद आगे बढ़ी और उसने अपना सिर बादशाह के चरणों पर रख दिया
बहमन और परवेज ने परिचय दिया कि यही हमारी बहन परीजाद है
बादशाह ने उसे उठा कर उसके सिर पर हाथ फेरा ओर उसके सुंदर रूप को वात्सल्यपूर्ण दृष्टि से देखता रहा
उसे यह देख कर ताज्जुब-सा हो रहा था कि परीजाद की जैसी सूरत उसकी स्मृति में धुँधली-सी उभर रही थी
किंतु वह समझ न पाया कि किसकी सूरत है
इसके बाद परीजाद बादशाह को भवन के अंदर ले गई
उसने बादशाह को अपने सुंदर और विशाल आवास के हर भाग को दिखाया
बादशाह ने पूरा भवन देख कर कहा, बेटी, तुमने अपने महल की सजावट और रखरखाव खूब कर रक्खा है
अब मुझे अपना बाग भी दिखाओ
कोई आदमी मुझसे तुम्हारे बाग की बड़ी तारीफ कर रहा था
परीजाद ने उस कक्ष का, जिसमें यह सभी लोग मौजूद थे, एक ओर का दरवाजा खोला तो हरा-भरा बाग दिखाई दिया
बाग में वैसे तो सब कुछ सुंदर था किंतु बादशाह की नजर फव्वारे पर अटक गई
सुनहरा पानी काफी ऊँचाई तक उछल रहा था
बादशाह ने उसे पास से देखना चाहा
परीजाद उसे फव्वारे के पास ले गई
बादशाह ने कहा, इसके सुनहरे पानी का हौज कहाँ है और किस चीज के जोर से यह फव्वारा इतना ऊँचा उछलता है
यहाँ तो मुझे कोई चीज दिखाई नहीं देती न कोई हौज...
वह अपनी बात पूरी करने के पहले ही चौंक कर एक ओर देखने लगा जहाँ से सुमधुर संगीत का ध्वनि आ रही थी
उसने कहा, क्या तुम लोगों ने बाग के अंदर भी गाने-बजाने का प्रबंध कर रखा है और यह कौन गायक है जिसकी आवाज शाही गवैयों से भी अच्छी है
परीजाद हँस कर बोली, नहीं हुजूर, कोई गवैया नहीं है
यह आदमी नहीं, पेड़ गा रहे हैं
बादशाह की भौंहें चढ़ गईं, उसने सोचा परीजाद हँसी कर रही है
लेकिन परीजाद ने कहा, आइए, आपको दिखाऊँ
यह कह कर वह बादशाह को गानेवाले पेड़ के पास ले गई
बादशाह हक्का-बक्का रह गया
मधुर संगीत वास्तव में पेड़ ही से निकल रहा था
कुछ देर तक बादशाह के मुँह से कोई आवाज नहीं निकली
कभी फटी-फटी आँखों से गानेवाले पेड़ को देखता कभी सुनहरे फव्वारे को
कुछ देर बाद उसने कहा, यह दोनों चीजें कल्पना के बाहर हैं
यह पेड़ तुमने कहाँ पाया
और हाँ, मैं पूछ रहा था कि फव्वारे का हौज कहा है और इतना ऊँचा किस चीज के जोर से उछलता है
परीजाद ने कहा, सरकार, इस पानी का कहीं हौज नहीं है, न किसी कल द्वारा इसे जोर की उछाल दी जाती है
संगमरमर के हौज के अंदर रखा हुआ जो बर्तन आप देख रहे हैं, उसी में कुल पानी है
यह उसी में से उछलता है और वहीं पर लौट कर गिरता है
यह सूखता भी नहीं इसीलिए कम नहीं होता
जो गानेवाला पेड़ अभी आपने देखा है उसकी अपनी विशेषता संगीत देने की है
इसके पत्ते ऐसे हैं कि जब हवा चलने पर आपस में रगड़ खाते हैं तो उनसे अपने आप मनोहर संगीत पैदा होता है
जब हवा बिल्कुल नहीं चलती तो यह वृक्ष मूक रहता है
बादशाह ने कहा, यह तो बड़ी अजीब चीजें हैं
इनके जैसी किसी चीज की मैं कल्पना भी नहीं कर सकता था
तुमने इन्हें कहाँ पाया
परीजाद ने कहा, यह चीजें किसी देश में नहीं पाई जातीं
मैं इन्हें एक रहस्यमय स्थान से लाई हूँ लेकिन मेरे वहाँ से आने के बाद वहाँ का रास्ता भी बंद हो गया
फिर परीजाद ने कहा, सरकार, मेरे पास एक और अजीब चीज है जिसे आप देखें
यह एक चिड़िया है जो आदमियों की तरह बोलती है
और जब यह गाती है तो सारे पक्षी जमा हो जाते हैं और इसके सुर में सुर मिला कर गाने गाते हैं
बादशाह ने कहा, उस चिड़िया को भी दिखाओ
परीजाद बादशाह को उस बारहदरी के पास लाई जिसमें उस चिड़िया का पिंजड़ा रखा गया था
बादशाह ने देखा कि आसपास के चार-छह पेड़ों पर सैकड़ों और विभिन्न प्रकार के पक्षी एक सुर में गा रहे हैं
उसने पूछा, क्या यह सब पक्षी तुमने पाले हैं
परीजाद बोली, नहीं
यह बारहदरी में रखे पिंजड़े में जो चिड़िया है उसके गाने से खिंच कर आए हैं और उसके साथ-साथ गा रहे हैं
बादशाह बारहदरी में गया तो देखा कि पिंजड़े में बंद एक चिड़िया मस्त हो कर गा रही है
परीजाद ने कहा, बोलनेवाली चिड़िया, देखती नहीं कि बादशाह सलामत खुद आए हुए हैं
तेरा इधर ध्यान नहीं है
यह सुन कर चिड़िया चुप हो गई और उसके साथ ही आसपास के पेड़ों पर बैठे हुए सारे पक्षी चुप हो गए
चिड़िया ने बादशाह को प्रणाम किया और पूछा कि आपको यहाँ तक आने में किसी प्रकार का कष्ट तो नहीं हुआ
बादशाह को यह देख कर ताज्जुब हुआ कि यह चिड़िया बिल्कुल मनुष्य जैसी आवाज में बोलती है
उसने चिड़िया के अभिवादन का यथोचित उत्तर दिया और कुछ देर उससे बातें कीं
चिड़िया ने हर बात का शिष्टाचारपूर्वक उत्तर दिया
बादशाह उससे ऐसा प्रभावित हुआ कि खाने के समय भी उसका पिंजड़ा पास में रखवा लिया ताकि उससे बातें करता रहे
बादशाह खाने पर बैठा तो संयोग से सबसे पहले खीरे के शोरबेवाला कटोरा ही उठाया
जब उसमें देखा कि उसकी सतह पर अनबिंधे मोती बिछे पड़े हैं, उसने खाने पर बढ़ा हुआ हाथ खींच लिया और नाराजगी से बोला,
यह क्या मजाक है
यह क्या पेश किया गया है
तीनों भाई-बहन चुप रहे किंतु चिड़िया ने तपाक से कहा, सरकार, ईश्वर की माया अपरंपार है
मलिका के पेट से कुत्ते-बिल्ली निकल सकते हैं तो बादशाह के पेट में मोतियों के ढेर भी जा सकते हैं
बादशाह पहले तो आँखें तरेर कर चिड़िया को देखने लगा
फिर उसे बीती बातें याद आईं तो उसने सिर नीचा कर लिया
कुछ देर मौन रहने के बाद बोला, चिड़िया, तेरी बात ठीक है
मैं भी सोचता हूँ जिन बातों पर मैंने विश्वास किया वे बुद्धि से कोसों दूर हैं
फिर भी मैंने उन पर इसलिए विश्वास किया कि स्वयं मलिका की बहनों ने यह कहा था और मैंने सोचा कि वे झूठ न कहेंगी क्योंकि वे उसकी सगी बहनें थीं, उसकी हितचिंतक थीं
चिड़िया ने कहा, सरकार से यही तो भूल हुई कि आप ने उन्हें हितचिंतक समझा
जब से उन्होंने देखा कि वे नौकरों से ब्याही गईं और छोटी बहन राजरानी बन गई तो वे जल मरीं
उन दुष्टों ने इस बात का भी ख्याल न किया कि मलिका ने शादी के बाद भी उनसे बहनों जैसा प्रेम रखा था
मलिका को मृत्यु-दंड दिलाने के लिए ही उन्होंने तीन- तीन बार सफेद झूठ बोला
वह तो भला हो उस नेक मंत्री का जिसके कारण मलिका की जान बच गई
मलिका के प्रति अपने दुर्व्यवहार को याद करके बादशाह की आँखों में आँसू आने लगे
चिड़िया फिर बोली, सरकार, अपने सामने बैठे इन तीन बच्चों को देखिए
यह वह पिल्ला, बिलौटा और छछूंदर हैं जिन्हें आपकी मलिका ने जन्म दिया था
मलिका की दुष्ट बहनों ने इनके जन्म पर इनकी जगह मरे जानवर रख दिए और इन्हें कंबल में लपेट कर टोकरियों में डाल-डाल कर बहा दिया था ताकि दूर जा कर डूब जाएँ और किसी को पता न चले
किंतु भगवान को इन्हें जीवित रखना था
आपके दिवंगत बागों के दारोगा ने इन तीनों को ही नहर से निकलवा लिया
उसके कोई संतान नहीं थी इसलिए उसने इनका लालन-पालन अपनी संतान की तरह किया और इन्हें भली प्रकार शिक्षा दिलाई और इनके लिए यह महल बनवाया
सरकार, यह तीनों और कोई नहीं हैं, आप ही की संतानें हैं
बादशाह ने कहा, चिड़िया, तुझे मैं किस तरह धन्यवाद दूँ कि दुष्टों की दुष्टता और मलिका की दोषहीनता मेरे सामने स्पष्ट की और मेरे बच्चों को पहचनवाया
मैं भी बराबर सोचता था कि इन लड़कों के प्रति मन में अकारण ममता क्यों उपजती है और इनकी बातों पर नाराज क्यों नहीं हो पाता
चिड़िया ने जो सूचना दी थी वह बादशाह ही के लिए नहीं, बहमन, परवेज और परीजाद के लिए भी नई थी
वे तीनों अपनी जगह से उठे और बादशाह के पैरों पर गिर पड़े
बादशाह ने सभी को उठा कर सीने से लगाया
चारों की आँखों से आँसुओं की धारा बह निकली
कुछ देर बाद जब सहज स्थिति में आए तो सबने मिल कर रुचिपूर्वक भोजन किया
कुछ देर तक बातें करने के बाद बादशाह ने उनसे कहा, अब मैं महल को जाता हूँ
कल फिर आऊँगा
कल तुम लोग मेरे ही नहीं, अपनी माता के स्वागत के लिए भी तैयार रहना और इसके बाद महल में रहने के लिए भी
महल में पहुँच कर बादशाह ने मंत्री को बुलाया
उसने उसकी सुमति की प्रशंसा की जिसके कारण मलिका की जान बची थी
फिर उसने मलिका की बहनों की दुष्टता का वर्णन किया जिन्होंने अपनी शिष्ट और सदाचारी सगी बहन के विरुद्ध ऐसा घृणित षड्यंत्र रचा था और दो राजपुत्रों और एक राजपुत्री की लगभग जान ही ले ली थी
उसने आदेश दिया कि उन दोनों को अभी वधस्थल में ले जाओ और उनके सिर उड़वा दो
वे किसी प्रकार दया की पात्र नहीं
मंत्री ने अविलंब शाही हुक्म पर कार्य किया और दोनों दुष्टों को वह दंड मिल गया जिसकी भागी वे बहुत दिनों से थीं
फिर बादशाह जामा मसजिद के सामने उस कैदखाने में गया जहाँ उसने मलिका को सतत अप्रतिष्ठा का दंड दे कर रखा था
उसकी दुर्बलता और फटे-पुराने वस्त्र देख कर बादशाह से बर्दाश्त न हुआ और वह उसे गले लगा कर फूट-फूट कर रोने लगा
उसने मलिका को बताया कि मैंने तुम्हें जो दंड दिया उसका कारण तुम्हारी वे बहनें ही थीं जिन्हें तुमने और मैंने तुम्हारा हितचिंतक समझा था
उसने बताया कि दोनों मरवा दी गई हैं
उसने यह भी कहा कि यह सब मुझे एक अलौकिक बोलनेवाली चिड़िया से मालूम हुआ
मलिका यह सुन कर खुशी के मारे रोने लगी
बादशाह उसे महल में लाया
उसने हम्माम किया और शाही पोशाक पहनी
रात भर महल में हँसी-खुशी होती रही
सुबह बादशाह ने मलिका को बताया कि भगवान की दया से तुम्हारे दोनों बेटे और बेटी जिंदा हैं और बड़े आराम से हैं, तुम चल कर उनसे मिलो
यह खबर सारे राज्य में फैल गई और सभी लोग उत्सव-सा मनाने लगे
हर जगह नाच-रंग होने लगे
मलिका बादशाह के साथ इन लोगों के महल में गई
तीनों बच्चे अपनी माँ से देर तक चिपटे रहे
फिर सब ने मिल कर भोजन किया
इसके बाद बादशाह और तीनों संतानों ने मलिका को गानेवाला पेड़, सुनहरे जल का स्वयंचालित फव्वारा और मनुष्यों की भाँति बोलनेवाली चिड़िया दिखाई
मलिका को मालूम हो रहा था कि वह स्वप्न देख रही है
उन लोगों के निवास स्थान से शाही महल तक आनेवाली सवारी को देखने के लिए सड़कों पर जबर्दस्त भीड़ हो गई
बादशाह ने सार्वजनिक समारोह का आदेश दिया और कई दिनों तक खेल-तमाशे होते रहे
बादशाह ने इतना दान दिया कि शहर में कोई व्यक्ति निर्धन नहीं रहा
बादशाह ने इसी अवसर पर बहमन को युवराज घोषित करके क्रियात्मक रूप से उसके हाथ में सारा राज्य-प्रबंध दे दिया
परवेज को उसने सेना का अधिपति बना दिया
परीजाद को अपने एक मित्र बड़े बादशाह के एकमात्र पुत्र से ब्याह दिया
शहरजाद ने यह कहानी खत्म की तो दुनियाजाद ने कहा, बड़ी सुंदर कहानी सुनाई
अब कौन-सी कहानी सुनाओगी

HEADLINE: बगदाद के व्यापारी अली ख्वाजा की कहानी ~ अलिफ लैला
वह अपने पुश्तैनी मकान में, जो छोटा-सा ही था, अकेला रहता था
उसने विवाह नहीं किया था और उसके माता पिता की भी मृत्यु हो गई थी
उसका बहुत छोटा व्यापार था और सिर्फ दो-चार आदमी ही उसे जानते थे
उनमें उसका एक सौदागर घनिष्ट मित्र था
उक्त व्यापारी ने लगातार तीन रातों तक यह स्वप्न देखा कि एक दिव्य रूप का वृद्ध व्यक्ति उससे ही कह रहा है,
तू अपना हज करने का इस्लामी कर्तव्य क्यों नहीं निभाता
तू अविलंब मक्का के लिए रवाना हो जा
अब उसने तय किया कि मक्का जाना ही चाहिए
उसने अपना व्यापार समेटा और मकान में एक किराएदार रख लिया
व्यापार समेट कर उसने जो कुछ पाया उसमें से कुछ तो यात्रा के खर्च के लिए अपने पास रख लिया बाकी एक हजार अशर्फियाँ बचीं जिनसे उसने हज से लौट कर दोबारा व्यापार करने की योजना बनाई
वह उन्हें साथ में न रखना चाहता था
क्योंकि राह में लुटने का भी भय था
उसने एक हँडिया में अशर्फियाँ रखीं और फिर उसके मुँह तक जैतून का तेल भर दिया
अपने व्यापारी मित्र के पास जा कर उसने कहा, भाई,
मैं हज को जाना चाहता हूँ
मेरी यह तेल की हाँड़ी रख लो
मैं इसे वापस आ कर ले लूँगा
उसने उसे यह नहीं बताया कि इसमें अशर्फियाँ हैं
व्यापारी ने उसे अपने गोदाम की चाबी दी और कहा, जहाँ तुम चाहो अपने तेल की हाँड़ी रख दो
लौटना तो वहीं से उठा लेना
मित्र व्यापारी ने हाँड़ी की ओर देखा तक नहीं
अलीख्वाजा ने हाँड़ी गोदाम में रख कर मक्के का सफर शुरू कर दिया किंतु वह ऊँट पर लाद कर कुछ छोटी-मोटी बिक्री की वस्तुएँ भी ले गया ताकि वहाँ भी कुछ व्यापार करे
हज के सारे कर्तव्य पूरे करने के बाद उसने वहीं अपनी छोटी-सी दुकान खोल दी
एक दिन उसकी दुकान पर दो व्यक्ति आए और कहने लगे कि
तुम्हें यहाँ कम मुनाफा होगा, तुम्हारी यह चीजें काहिरा में ऊँचे दामों पर बिकेंगी
अलीख्वाजा का कोई अपना संबंधी तो था ही नहीं जो बगदाद में उसकी वापसी की प्रतीक्षा करता
उसने मिस्र देश के सौंदर्य की प्रशंसा भी सुन रखी थी
वह फौरन अपनी वस्तुएँ ऊँट पर लाद कर व्यापारी दल के साथ काहिरा के लिए रवाना हो गया
वहाँ उसने अपनी वस्तुएँ काफी ऊँचे मूल्य पर बेचीं और खूब मुनाफा कमा कर अपना व्यापार और फैलाया
उसने काहिरा तथा मिस्र देश के अन्य स्थानों में खूब सैर-सपाटा भी किया
उसने नील नदी पर सदियों से बने अहराम (पिरामिड) भी देखे और काहिरा के दर्शनीय स्थानों को देखने के बाद मिस्र के अन्य नगरों की भी सैर की
इस तरह वहाँ कई महीने बिताने के बाद वह दमिश्क की ओर चला
रास्ते में वह रोड्स नामक द्वीप में भी गया और वहाँ पुराने जमाने में मुसलमानों द्वारा बनवाई हुई प्रसिद्ध मसजिदों को भी उसने देखा
फिर वह सैर के साथ व्यापार करता हुआ दमिश्क नगर पहुँचा
दमिश्क बड़ा सुंदर नगर था
वहाँ के बाजार और महल बहुत सजे हुए थे और उसके आसपास अनगिनत बाग थे जहाँ तरह-तरह के फल-फूल और जल कुंड, नहरे, झरने आदि थे
यहाँ का सौंदर्य देख कर वह बगदाद को भूल ही गया
कई वर्षों के बाद उसका वहाँ से भी जी भर गया
इसके बाद उसने हलब, मोसिल और शीराज आदि नगरों में जा कर निवास किया
इसके बाद वह बगदाद वापस आया
उसकी वापसी इस नगर में सात वर्षों के बाद हुई
विदेश रह कर अलीख्वाजा ने केवल इतना व्यापार किया था कि उसका काम चलता रहा, बाकी समय में वह सैर-सपाटा करता रहता था
बगदाद आ कर उसे व्यापार जमाने के लिए अपनी बचाई हुई हजार अशर्फियों की जरूरत पड़ी
किंतु उसकी वापसी के कुछ दिन ही पहले उसके व्यापारी मित्र ने उसके साथ धोखा कर डाला था
हुआ यह कि एक दिन व्यापारी के आने के कुछ दिन ही पहले उसके व्यापारी मित्र ने उसके साथ धोखा कर डाला था
हुआ यह कि एक दिन व्यापारी की पत्नी ने कहा कि बहुत दिनों से घर की किसी चीज में जैतून का तेल नहीं पड़ा है, कल बाजार से लाना
व्यापारी को अलीख्वाजा की हाँड़ी याद आई और उसने कहा,
अलीख्वाजा हज को जाते समय मेरे मालगोदाम में जैतून के तेल की हाँड़ी रख गया था
उसी में से थोड़ा-सा तेल ले ले
वैसे वह तेल बहुत पुराना हो गया है और खराब हो गया होगा
किंतु देखते हैं, शायद अच्छा हो
उसकी पत्नी बोली, यह क्या करते हो
किसी की धरोहर को छूने में भी पाप लगता है
मुझे जैतून के तेल का ऐसा शौक नहीं है कि तुम मेरे लिए धर्म और नैतिकता के विरुद्ध कोई काम करो
व्यापारी ने कहा, तुम पागल हो गई हो
अगर पूरी हाँड़ी में से एक कटोरी तेल ले लिया तो क्या कमी हो जाएगी
फिर अलीख्वाजा का क्या पता
वह सात वर्ष पूर्व हज करने गया था
हज करने में सात वर्ष तो नहीं लगते
न मालूम वह कहाँ है और क्या मालूम आए या न आए
मालूम नहीं वह मर गया है या जिंदा है
स्त्री बोली, कुछ भी हो, उसका तेल नहीं छूना है
यह तुम कैसे कह सकते हो कि वह अब नहीं आएगा
सात वर्ष की अवधि कौन ऐसी अधिक होती है
संभव है कल ही आ जाए
व्यापारी उस समय तो अपनी स्त्री के कहने से मान गया
किंतु अब उसने सोचा कि अलीख्वाजा ने जैतून के तेल की हाँड़ी क्यों रखवाई
ऐसी क्या बात थी उस तेल में जिससे उसे सँभाल कर रखवाने की आवश्यकता पड़ी
रात वह अपनी पत्नी से छुप कर गोदाम में यह देखने को गया कि वह तेल कैसा है और उसकी क्या दशा है
उसने गोदाम में जा कर मोमबत्ती जलाई ओर एक नई हाँड़ी ले कर उसने अलीख्वाजा की हाँड़ी को हिलाया और उसमें से अपनी हाँड़ी में तेल डालने लगा
तेल स्वाद में भी खराब था और उसमें से दुर्गंध भी आ रही थी किंतु हाँड़ी हिलाने से एक अशर्फी व्यापारी की हाँड़ी में आ गिरी
अब उसे तेल का भेद मालूम हुआ
उसने धीरे से सारा तेल अपनी हाँड़ी में उलट दिया और अलीख्वाजा की हाँड़ी की सारी अशर्फियाँ निकाल लीं
हाँड़ी का थोड़ा तेल गिर कर फैल भी गया था और अशर्फियाँ निकल जाने पर हाँड़ी में उसकी सतह नीची भी हो गई थी इसलिए उस व्यापारी ने फर्श अच्छी तरह साफ किया और हँडिया का खराब और बदबूदार तेल बाहर नाली में फेंक दिया
सुबह उठ कर उसने बाजार से जैतून का तेल खरीदा और उसे अलीख्वाजा की हँड़िया में मुँह तक भर कर यथास्थान रख दिया
इसके एक महीने बाद ही अलीख्वाजा विदेश यात्रा से लौटा और उसने अपने व्यापारी मित्र से अपनी तेल की हँड़िया माँगी
व्यापारी ने कहा, भाई मैंने तो तुम्हारी हँड़िया देखी भी नहीं थी
तुम्हीं ने उसे गोदाम में रखा था
चाबी लो और जहाँ तुमने अपनी हँड़िया रखी हो वहाँ से ले जाओ
अलीख्वाजा गोदाम में गया और अपनी हँड़िया ले कर अपने घर चला गया
उसने घर जा कर हँड़िया का तेल दूसरे बर्तन में डाला और अपनी अशर्फियाँ तलाश कीं लेकिन उसे एक भी अशर्फी नहीं मिली
वह उलटे पाँव व्यापारी मित्र के पास गया और बोला,
इसमें रखी एक हजार अशर्फियाँ कहाँ हैं
व्यापारी ने कहा, कैसी अशर्फियाँ
अलीख्वाजा ने रुआँसे हो कर कहा, भाई, मैं ईश्वर की सौगंध खा कर कहता हूँ कि मैंने तेल की हँड़िया की तह में एक हजार अशर्फियाँ रखी थीं
अगर तुम ने उन्हें किसी जरूरत से खर्च कर दिया है तो कोई बात नहीं, बाद में वापस कर देना
व्यापारी मित्र ने कहा, अलीख्वाजा, तुम कैसी बातें कर रहे हो
मैंने तुम्हारे लाते और ले जाते समय तुम्हारी हँड़िया पर निगाह तक नहीं डाली और तुम्हीं ने उसे गोदाम में रखा और वापस हो कर उसी जगह से उठाया था
मैं क्या जानूँ कि उसमें अशर्फियाँ थीं या क्या था
तुम बेकार ही मुझ पर झूठा आरोप लगाते हो
यह बातें न मित्रता की हैं न भलमनसाहत की
जब तुमने तेल की हाँड़ी राखी थी तो तुमने तेल ही रखने को कहा था, अशर्फियों की तो कोई बात तुमने नहीं की थी
तुमने तेल कहा था, वह तुम्हें मिल गया
अगर उसमें अशर्फियाँ होतीं तो वह भी तुम्हें मिल जातीं
अलीख्वाजा ने उसके बहुत हाथ-पाँव जोड़े
उसने कहा, अशर्फियाँ न मिलीं तो मैं बरबाद हो जाऊँगा
मेरे पास इस समय कुछ भी नहीं है
उन्हीं अशर्फियों से मुझे व्यापार चलाना है
मुझ पर दया करो और मेरा माल मुझे दे दो
व्यापारी ने क्रुद्ध हो कर कहा, अलीख्वाजा, तुम बड़े नीच आदमी हो
मुझ पर झूठा चोरी का आरोप लगा रहे हो और बेईमानी से मुझसे हजार अशर्फियाँ ऐंठना चाहते हो
तुम भाग जाओ और कभी मेरे सामने न आना
झगड़ा बढ़ा तो मुहल्ले के बहुत से लोग जमा हो गए
कुछ लोग अलीख्वाजा को सच्चा समझते थे और कुछ व्यापारी को
शाम तक सारे बगदाद में अलीख्वाजा और उसके मित्र व्यापारी का झगड़ा मशहूर हो गया
और लोग तरह-तरह की बातें करने लगे
अलीख्वाजा ने काजी के पास जा कर नालिश की
उसने व्यापारी को बुलाया और दोनों के बयान सुने
उसने अलीख्वाजा से कहा, क्या तुम्हारे पास तुम्हारी बात सिद्ध करने के लिए कोई गवाह है
अली ख्वाजा ने कहा, कोई नहीं, सरकार
मैंने भेद खुलने के डर से किसी को यह बात नहीं बताई थी
काजी ने व्यापारी से कहा कि क्या तुम ईश्वर की सौगंध खा कर कह सकते हो कि तुमने अशर्फियाँ नहीं लीं
उसने कहा, ईश्वर की सौगंध मैं अशर्फियों के बारे में कुछ नहीं जानता
यह सुन कर काजी ने उसे छोड़ दिया
अलीख्वाजा ने एक अर्जी खलीफा के नाम लिखी और खलीफा जब जुमे की नमाज को निकले तो उन्हें दे दी
उन्होंने अर्जी पढ़ कर कहा, कल तुम उस व्यापारी को ले कर दरबार में आना, तभी मैं निर्णय दूँगा
उसी शाम को खलीफा अपने मासिक नियम अनुसार मंत्री जाफर के साथ वेश बदल कर प्रजा का हाल जानने को निकले
रात होने पर चाँदनी फैल गई
खलीफा ने देखा कि एक मैदान में दस-बारह लड़के खेल रहे हैं
उनमें से एक बालक ने, जो सबसे सुंदर और बुद्धिमान लगता था, कहा,
आओ हम लोग अलीख्वाजा के मुकदमे का खेल खेलें
तुम लोगों में से कोई अलीख्वाजा बन कर हजार अशर्फियों का दावा करे, दूसरा व्यापारी बन कर प्रतिवाद करे, मैं काजी बन कर फैसला करूँगा
यह सुन कर खलीफा और जाफर छुप कर देखने लगे कि इस मुकदमे का, जिसकी अर्जी खलीफा को उसी दिन मिली थी, यह बालक किस तरह फैसला करते हैं
वह सुंदर और बुद्धिमान बालक एक ऊँची जगह पर काजी की तरह शान से बैठ गया और दो-एक लड़के उसके प्यादे आदि हो गए
एक लड़का अलीख्वाजा बन कर हजार अशर्फियों के लिए रोता-पीटता आया
दूसरा लड़का व्यापारी बन कर गंभीरता से खड़ा हो गया
ऊँची जगह पर शान से काजी बने हुए लड़के ने अलीख्वाजा से पूछा,
तुम्हारा क्या मामला है
उसने विस्तार में वही सब कुछ बताया जो उसको अलीख्वाजा ने बताया था
काजी ने दूसरे लड़के से पूछा, क्या तुम स्वीकार करते हो कि तुमने अलीख्वाजा की अशर्फियाँ ली हैं
उसने कहा, मैं भगवान की सौगंध खा कर कहता हूँ कि मैंने वह अशर्फियाँ देखी भी नहीं हैं
काजी बना हुआ लड़का बोला, मैं वह तेल की हँड़िया देखना चाहता हूँ जिसमें अलीख्वाजा का रखा हुआ तेल है
अलीख्वाजा बना हुआ लड़का कहीं से एक कुल्हिया उठा लाया और बोला, सरकार यही है वह हँड़िया और वह तेल जो मुझे व्यापारी के यहाँ से मिला था
काजी बने हुए लड़के ने कुल्हिया में उँगली डाल कर झूठमूठ ही तेल को चखा
फिर वह बोला, मेरा खयाल था कि सात वर्ष पुराना तेल बिल्कुल सड़ गया होगा
यह बड़े आश्चर्य की बात है कि इस तेल का स्वाद बहुत अच्छा है
यह पता लगाना कठिन है कि तेल नया है या पुराना
फिर उसने कहा कि बाजार से तेल के व्यापारियों को ला कर यहाँ हाजिर करो
दो और बालक तेल के व्यापारी बन कर आ गए
काजी बने लड़के ने उन से पूछा कि क्या तुम तेल बेचते हो
उन्होंने कहा, हाँ सरकार, हमारा यही धंधा है
उसने कहा, तुम बता सकते हो कि जैतून का तेल कब तक खराब नहीं होता
उन्होंने कहा, अधिक से अधिक तीन वर्ष तक ठीक रहता है
फिर चाहे कितने ही यत्न से रखा जाय उसका स्वाद और गंध दोनों बिगड़ जाते हैं और ऐसी हालत में उसे फेंक दिया जाता है
काजी बना हुआ लड़का बोला, इस हाँड़ी के तेल को देख कर बताओ कि इस का रंग और स्वाद कैसा है
उन दोनों ने कुल्हियों में झूठमूठ उँगली डाल कर कल्पित तेल को सूँघा और चखा
फिर बोले, यह तेल बहुत अच्छा है, यह अधिक से अधिक एक साल का हो सकता है
काजी बना हुआ बालक बोला, तुम लोग बिल्कुल गलत हो
अलीख्वाजा सात वर्ष पहले यह तेल व्यापारी के गोदाम में रख कर गया था
व्यापारी बने हुए बालक बोले, सरकार जो चाहे कहें लेकिन सच्ची बात यह है कि यह तेल साल भर के अंदर ही कोल्हू से निकाला गया है
आप बगदाद भर से किसी भी व्यापारी को बुला कर दिखा लीजिए
कोई इस तेल को एक वर्ष से पुराना नहीं कहेगा
अब काजी बने हुए लड़के ने प्रतिवादी बने हुए लड़के से कहा, अब तुम इस तेल को चख कर कहो कि तेल नया है या पुराना
उसने हाथ जोड़ कर कहा, सरकार मुझ पर दया कीजिए
मैं अपना अपराध स्वीकार करता हूँ
मैंने एक महीने पहले ही इस हाँड़ी का तेल और अशर्फियाँ निकाल कर इसमें दूसरा तेल भरा था
काजी बने हुए लड़के ने कहा, तुमने धरोहर में बेईमानी की और भगवान की झूठी सौगंध भी खाई
तुमने फाँसी पाने का काम किया है और तुम्हें वही दंड मिलेगा
सिपाहियो, इसे पकड़ के ले जाओ
सिपाही बने हुए दो लड़के उसे घसीट कर ले गए
बाकी लड़के उछल-कूद कर के शोर मचाने लगे
अदालत का खेल खत्म हो गया
खलीफा बालक की बुद्धि देख कर ताज्जुब में पड़ा
उसने जाफर से कहा, कल इन बालकों को दरबार में हाजिर करना
कल इसी बालक से फैसला करवाऊँगा
साथ ही बाजार से दो तेल के व्यापारियों को भी ले आना
अलीख्वाजा को कहलवा भेजना कि नालिश के लिए आए तो तेल की हँड़िया भी लेता आए
यह कह कर खलीफा महल में चला गया
मंत्री ने सुबह उस मोहल्ले में जा कर वहाँ के मदरसे के अध्यापक से पूछा कि तुम्हारे यहाँ कौन-कौन लड़के पढ़ते हैं
उसके बताए हुए सभी लड़कों को मंत्री ने उन के घरों से ले कर दरबार में पहुँचा दिया
बच्चों के माता-पिता घबराए तो मंत्री ने उन्हें आश्वस्त किया कि बालकों को कोई हानि नहीं पहुँचाई जाएगी
इस पर संतुष्ट हो कर उन के अभिभावकों ने उन्हें अच्छे वस्त्र पहना कर दरबार में भेज दिया
खलीफा ने कहा, तुम लोगों ने कल शाम जो मुकदमे का खेल खेला था उसमें कौन लड़का काजी बना था
काजी बने लड़के ने सिर झुका कर कहा, मैं बना था
खलीफा ने उसे अपने पास बिठाया और कहा, तुम कल ही की तरह आज असली मुकदमे का फैसला करना
तुम्हीं को सारी सुनवाई भी करनी है
संबंधित पक्षों के आने पर खलीफा ने घोषणा की, इस मुकदमे की सुनवाई और फैसला मैं नहीं करूँगा बल्कि यह बच्चा करेगा
अतएव बालक ने दोनों पक्षों के बयान लिए
व्यापारी ने कहा, भगवान की सौगंध मुझे अशर्फियों के बारे में कुछ नहीं मालूम
बच्चे ने कहा, सौगंध खाने के लिए तुझे किसने कहा
मैं उस हाँड़ी को देखना चाहता हूँ जिसमें तेल रखा है
हाँड़ी बालक के सामने रखी गई
बालक के कहने से खलीफा ने खुद भी तेल को चखा और तेल के व्यापारियों को भी चखाया
उन्होंने इस बात की पुष्टि की कि तेल अच्छा है और एक वर्ष के अंदर ही तैयार किया गया है
अब बालक ने प्रतिवादी व्यापारी से कहा, तुम्हारी सौगंध झूठी है
अलीख्वाजा ने सात वर्ष पहले तेल रखा था इसमें नया तेल कहाँ से आ गया
व्यापारी ने स्वीकार लिया कि उसने तेल बदला है और अशर्फियाँ निकाली हैं
बालक ने हाथ जोड़ कर खलीफा से कहा, सरकार, आपके आदेश से निर्णय मैंने कर लिया किंतु आज के मुकदमे में दंड देना या न देना आप के हाथ में है
खलीफा ने कहा, मैं वही दंड नियत करता हूँ जो तुमने किया था
व्यापारी की संपत्ति जब्त करके उसे फाँसी दी जाए और उसकी संपत्ति में से एक हजार अशर्फियाँ अलीख्वाजा को दी जाएँ
उसने काजी बननेवाले बालक को एक हजार अशर्फियाँ का इनाम दिया और अन्य बालकों को भी कुछ इनाम दिया
यह कहानी कह कर मलिका शहरजाद ने अगले दिन नई कहानी शुरू कर दी

HEADLINE: व्यापारी का पतन और उदय ~
वर्धमान नामक एक शहर में एक बहुत ही कुशल व्यापारी रहता था
राजा को उसकी क्षमताओं के बारे में पता था, और इसलिए उसने उसे राज्य का प्रशासक बना दिया
अपने कुशल तरीकों से उसने आम आदमी को भी खुश रखा था, और साथ ही दूसरी तरफ राजा को भी बहुत प्रभावित किया था
कुछ दिनों बाद व्यापारी ने अपनी लड़की का विवाह तय किया
इस उपलक्ष्य में उसने एक बहुत बड़े भोज का आयोजन किया
इस भोज में उसने राज परिवार से लेकर प्रजा, सभी को आमंत्रित किया
भोज के दौरान उसने सभी को बहुत सम्मान दिया और सभी मेहमानों को आभूषण और उपहार दिए
राजघराने का एक सेवक, जो महल में झाड़ू लगाता था, वह भी इस भोज में शामिल हुआ
मगर गलती से वह एक ऐसी कुर्सी पर बैठ गया जो राज परिवार के लिए नियत थी
यह देखकर व्यापारी आग-बबूला हो गया और उसने सेवक की गर्दन पकड़ कर उसे भोज से धक्के दे कर बाहर निकलवा दिया
सेवक को बड़ी शर्मिंदगी महसूस हुई और उसने व्यापारी को सबक सिखाने की सोची
कुछ दिनों बाद, एक बार सेवक राजा के कक्ष में झाड़ू लगा रहा था
उसने राजा को अर्धनिद्रा में देख कर बड़बड़ाना शुरू किया
"इस व्यापारी की यह मजाल की वह रानी के साथ दुर्व्यवहार करे"
यह सुन कर रहा अपने बिस्तर से कूद पड़ा और उसने सेवक से पूछा,
क्या यह वाकई में सच है
क्या तुमने व्यापारी को दुर्व्यवहार करते देखा है
सेवक ने तुरंत राजा के चरण पकडे और बोला
मुझे माफ़ कर दीजिये, मैं पूरी रात जुआ खेलता रहा और सो न सका
इसीलिए नींद में कुछ भी बड़बड़ा रहा हूँ
राजा ने कुछ बोला तो नहीं, पर शक का बीज तो बोया जा चुका था
उसी दिन से राजा ने व्यापारी के महल में निरंकुश घूमने पर पाबंदी लगा दी और उसके अधिकार कम कर दिए
अगले दिन जब व्यापारी महल में आया तो उसे संतरियों ने रोक दिया
यह देख कर व्यापारी बहुत आश्चर्य -चकित हुआ
तभी वहीँ खड़े सेवक ने मज़े लेते हुए कहा,
ऐ संतरियों, जानते नहीं ये कौन हैं
ये बहुत प्रभावशाली व्यक्ति हैं और तुम्हें बाहर फिंकवा सकते हैं, जैसा इन्होने मेरे साथ अपने भोज में किया था
तनिक सावधान रहना
यह सुनते ही व्यापारी को सारा माजरा समझ में आ गया
कुछ दिनों के बाद उसने उस सेवक को अपने घर बुलाया
उसकी खूब आव-भगत की और उपहार भी दिए
फिर उसने बड़ी विनम्रता से भोज वाले दिन के लिए क्षमा मांगते हुआ कहा की उसने जो भी किया गलत किया
सेवक खुश हो चुका था
उसने कहा की
न केवल आपने मुझसे माफ़ी मांगी, पर मेरी इतनी आप-भगत भी की
आप चिंता न करें, मैं राजा से आपका खोया हुआ सम्मान वापस दिलाउंगा
अगले दिन उसने राजा के कक्ष में झाड़ू लगाते हुआ जब राजा को अर्ध-निद्रा में देखा तो फिर बड़बड़ाने लगा
“हे भगवान, हमारा राजा तो ऐसा मूर्ख है की वह गुसलखाने में खीरे खाता है”
यह सुनकर राजा क्रोध से भर उठा और बोला
मूर्ख सेवक, तुम्हारी ऐसी बोलने की हिम्मत कैसे हुई
तुम अगर मेरे कक्ष के सेवक न होते तो तुम्हें नौकरी से निकाल देता
सेवक ने दुबारा चरणों में गिर कर राजा से माफ़ी मांगी और दुबारा कभी न बड़बड़ाने की कसम खाई
उधर राजा ने सोचा कि
जब यह मेरे बारे में ऐसे गलत बोल सकता है तोह अवश्य ही इसने व्यापारी के बारे में भी गलत हो बोला होगा,
जिसकी वजह से मैंने उसे बेकार में दंड दिया
अगले दिन ही राजा ने व्यापारी को महल में उसकी खोयी प्रतिष्ठा वापस दिला दी

HEADLINE: अलादीन और जादुई चिराग की कहानी ~ अलिफ लैला
वह गरीब आदमी था और बड़ी कठिनाई से अपने परिवारवालों का पेट भरता था
उस के पुत्र का नाम अलादीन था जो कुछ काम-काज नहीं करता था सिर्फ खेल-कूद में समय बिताता था
माता-पिता की बातों की उपेक्षा कर के सवेरे ही घर से निकल जाता और अपनी ही तरह के आवारा लड़कों के साथ दिन भर खेलता रहता
वह कुछ बड़ा हुआ तो उस के पिता ने उसे अपना काम सिखाने के लिए अपनी दुकान पर बिठाना शुरू किया किंतु न प्यार से न मार से, उसे कुछ भी सिखाया न जा सका
वह पिता की आँख बचा कर दुकान से भाग जाता और दिन भर खेल-कूद में बिता कर शाम को घर लौटता और मार खाता
मुस्तफा बहुत खीझता और परेशान होता कि
मेरे मरने के बाद यह क्या करेगा
इसी चिंता में वह बीमार हो गया और कुछ महीनों बाद उस की मृत्यु हो गई
अलादीन की माँ जानती थी कि अलादीन से दुकान न चल सकेगी इसलिए उस ने दुकान बेच दी और रूई खरीद कर सूत कातने का धंधा करने लगी
बूढ़ी माँ के इस कष्ट का भी अलादीन पर कोई प्रभाव न पड़ा
जब वह उस से कुछ काम करने को कहती तो वह उस से गाली-गलौज और झगड़ा करता
उस का साथ तो आवारा लोगों का था कि वह किसी भले आदमी की बात भी नहीं सुनता था
कुछ दिन और बीते
अलादीन चौदह वर्ष का हो गया किंतु उस में बिल्कुल बुद्धि न आई, उसे यह विचार तक नहीं आया कि कुछ कमाई करके अपना और माँ का पेट पालना उस का कर्तव्य है
एक दिन वह बाजार में खिलंदड़ापन कर रहा था कि एक परदेशी ने कुछ देर तक उसे गौर से देखा और फिर उस के बारे में पूछताछ की कि यह किसका लड़का है और कहाँ रहता है
वास्तव में वह परदेशी अफ्रीका का रहनेवाला एक जादूगर था और एक खास उद्देश्य से चीन आया हुआ था
वह जादू के अलावा रमल इत्यादि कई और विद्याएँ भी जानता था
वह जिस काम के लिए आया था उस में सहायता देने के लिए उसे यही लड़का उपयुक्त मालूम हुआ
एक दिन अकेले में अलादीन को पा कर वह बोला,
बेटे, तुम मुस्तफा दरजी के लड़के तो नहीं हो
उस ने कहा,
हूँ तो, किंतु कई वर्ष पूर्व मेरे पिता का देहांत हो गया है
यह सुन कर अजनबी ने उसे खींच कर अपने सीने से लगा लिया और खूब प्यार किया और आहें भर कर रोने लगा
अलादीन को इस पर आश्चर्य हुआ और उस ने पूछा कि
तुम क्यों रो रहे हो
जादूगर आहें भरता हुआ बोला,
हाय बेटा, क्या कहूँ
तुम्हारा पिता मेरा बड़ा भाई था
मैं कई वर्षों तक देश-विदेश की यात्रा करने के बाद चीन आया हूँ
इस नगर में आने का मेरा उद्देश्य यही था कि मैं अपने बड़े भाई से मिलूँ
मैं इस खयाल से बहुत खुश था और मुझे विश्वास था कि इतने लंबे समय के बाद मुझे देख कर वे भी बड़े प्रसन्न होंगे
तुम्हारे मुँह से उनकी मृत्यु का समाचार सुन कर मुझे ऐसा दुख हुआ है जो कहा नहीं जा सकता
मेरे यहाँ आने का उद्देश्य तो मिट्टी में मिल गया और मार्ग का सारा श्रम वृथा हुआ
अब मेरी भगवान से प्रार्थना है कि तुम्हें लंबी उम्र दे
मैं तुम में तुम्हारे पिता के सारे हाव-भाव और चाल-ढाल देखता हूँ
तुम्हारी सूरत भी उनसे मिलती है, तुम्हें देख कर मुझे बड़ा संतोष होता है
यह कह कर उस ने जेब से कुछ पैसे निकाले और उसे दे कर कहा,
बेटा, तुम्हारी माँ कहाँ रहती है
तुम उन से मेरा सलाम कहना और कहना कि कल अवकाश मिलने पर मैं तुम्हारे घर अवश्य आऊँगा और फिर उस जगह पर बैठूँगा जहाँ भाई साहब बैठते थे और इस तरह मन को संतोष दूँगा
अलादीन ने उसे अपने घर का पता बता दिया
जादूगर के जाने के बाद अलादीन माँ के पास पहुँचा और बोला,
अम्मा, क्या मेरे कोई चचा भी है
माँ ने इस से इनकार किया तो वह बोला,
अभी एक आदमी मुझ से कह रहा था कि मैं तुम्हारा चचा हूँ
जब मैं ने उसे पिताजी के मरने की बात बताई तो वह मुझे गले लगा कर बहुत रोया और उस ने मुझे बहुत प्यार भी किया और पैसे भी दिए
उस ने तुम्हें सलाम कहा है और कहा है कि कल फुरसत मिली तो आऊँगा और उस जगह बैठ कर अपने मन को संतोष दूँगा जहाँ मेरा भाई बैठता था
उस की माँ ने कहा,
तुम्हारे पिता का तो एक ही भाई था जो उस के जीवनकाल ही में मर गया
मैं ने तुम्हारे पिता से किसी और भाई के बारे में कुछ नहीं सुना
दूसरे दिन अलादीन बाजार में अन्य लड़कों के साथ खेल रहा था तो उसे वही जादूगर मिला
उसे गले से लगा कर दो अशर्फियाँ दीं और कहा,
इनसे खाद्य सामग्री ले कर अपनी माँ से खाना पकवा रखना, मैं शाम को तुम्हारे घर आऊँगा और हम सब लोग मिल कर भोजन करेंगे
तुम एक बार फिर अपने घर का ठीक-ठीक पता बताओ जिस से मैं शाम को वहाँ पहुँच सकूँ
अलादीन ने समझा कर पूरा पता बता दिया और जादूगर चला गया
अलादीन भी तुरंत अपने घर गया और उस ने अपनी माँ को दो अशर्फियाँ दे कर सारा हाल बताया
उस की माँ बाजार से अच्छी खाद्य सामग्री लाई और पड़ोसियों से पकाने और खाने के लिए अच्छे बरतन उधार माँग कर सारी दोपहर और तीसरे पहर भोजन बनाने में लगी रही
भोजन तैयार होने पर उस ने अलादीन से कहा,
अब शाम हो गई है
तुम्हारा चचा मकान की तलाश में भटक रहा होगा, तुम बाजार जा कर उसे अपने घर ले आओ
अलादीन ने जादूगर को अच्छी तरह घर का पता बताया था फिर भी वह उसे लेने के लिए उठा
किंतु द्वार पर पहुँच कर उसे लगा जैसे कोई दरवाजा खुलवा रहा है
दरवाजा खोलने पर उस ने देखा कि वही जादूगर दो बोतल शराब और कुछ फल हाथों में लिए खड़ा है
उस ने यह चीजें अलादीन को दीं और खुद मकान के अंदर चला गया
उस ने अलादीन की माँ को नम्रतापूर्वक नमस्कार किया और उस से पूछा कि
मेरा भाई किस जगह बैठा करता था
उस ने जादूगर को वह जगह दिखा दी
जादूगर ने वहाँ जा कर सिर झुकाया, फिर उस जगह को कई बार चूमा
इस के बाद वह रोते हुए कहने लगा,
हाय हाय, मैं कैसा भाग्यहीन हूँ, भाई साहब
मैं इतनी दूर से यात्रा में तरह-तरह का कष्ट उठा कर यहाँ इसीलिए आया था कि तुम्हारे दर्शन करूँ
किंतु तुम्हारे दर्शन मेरे भाग्य में न थे, तुम पहले ही महायात्रा पर चले गए
अलादीन की माँ ने उसे उसी जगह बैठने को कहा तो वह बोला कि
मैं अपने भाई की जगह कैसे बैठ सकता हूँ
अलादीन की माँ ने इस बारे में और आग्रह न किया और कहा,
जहाँ जी चाहे बैठो
वह एक जगह बैठ गया और उस ने बातचीत शुरू कर दी
उस ने कहा,
भाभी, तुम्हें आश्चर्य तो हो रहा होगा कि यह कौन है लेकिन मैं तुम्हें सारी बात बताए देता हूँ
मैं इसी नगर में पैदा हुआ था किंतु चालीस वर्ष पूर्व मैं ने यह शहर छोड़ दिया
पहले मैं हिंदोस्तान गया
फिर फारस गया और इस के बाद मिस्र देश
इन महान देशों में कई वर्षों तक रह कर मैं अफ्रीका के बड़े देशों में जा कर रहा
वहाँ मैं ने देखे कि बड़े अच्छे लोग रहते हैं इसलिए मैं वहीं जा कर बस गया
इस के बावजूद मैं अपने जन्मस्थान को नहीं भूला
मुझे परिवारवालों और इष्ट मित्रों की बड़ी याद आती रही, विशेषतः अपने बड़े भाई की
मेरी सदैव आकांक्षा बनी रही कि जा कर उन से मिलूँ इस बार मैं ने अपना कारोबार गुमाश्तों के सुपुर्द कर दिया और लंबी यात्रा करके यहाँ आया तो यह कुसमाचार मिला कि वे परलोकवासी हो गए हैं
इस से मुझे इतना दुख हुआ जिस का मैं वर्णन नहीं कर सकता
कितने दुख की बात है कि मैं ने इतनी लंबी यात्रा के कष्ट उठाए और सब कुछ बेकार गया
खैर, मुझे अलादीन को देख कर तसल्ली हुई
यह मेरे प्रिय भाई की निशानी है
इसीलिए इसे पहली ही बार देख कर समझ लिया कि यह मेरे भतीजे के अलावा और कोई नहीं हो सकता
इस ने तुम्हें यह भी बताया होगा कि इस के पिता की मृत्यु की बात सुन कर मुझे कितना रोना आया था
भगवान को धन्यवाद है कि मैं ने उन के पुत्र को देखा, जैसे उन्हीं को दूसरे रूप में देख लिया
यह बातें सुन कर अलादीन की माँ का भी जी भर आया और वह अपने पति की याद में फूट-फूट कर रोने लगी
अब जादूगर ने यह बातें छोड़ दीं और अलादीन से पूछा,
बेटा, तुम जीविका के लिए क्या करते हो, तुमने कौन-सा धंधा अपनाया है और कौन-सा हुनर सीखा है
अलादीन ने शर्मा कर गर्दन झुका ली
उस की माँ ने कहा,
यह बिल्कुल निकम्मा है
इस के पिता ने बहुत कोशिश की कि यह कुछ सीख जाए लेकिन इस ने कुछ न सीखा
इस ने सारा समय खेल-कूद ही में बरबाद किया है
आप ने भी इसे खेलते ही पाया होगा
आप इसे समझाएँ कि कुछ ढंग की बात सीखे और किसी कारआमद काम के सीखने में जी लगाए
इसे अच्छी तरह मालूम है कि इस का बाप कोई जायदाद नहीं छोड़ गया है
इसे यह भी मालूम है कि मैं दिन भर चरखा कातती हूँ और किसी प्रकार रूखी-सूखी का जुगाड़ करती हँ
कई बार मैं ने झुँझला कर चाहा कि इसे घर से निकाल बाहर करूँ ताकि भूखों मरने लगे तो कुछ काम-काज करे
लेकिन अपना ही पैदा किया हुआ बेटा होने की वजह से इस के साथ निर्दयता नहीं कर सकती
यह कह कर बुढ़िया फिर रोने लगी
जादूगर ने अलादीन से कहा,
बेटा, क्या तुम्हारी माँ ठीक कह रही है
तुम अब बड़े हो गए हो
तुम्हें चाहिए कि कोई व्यापार करो
जरूरी नहीं है कि कोई एक खास काम ही करो,
जिस पेशे में तुम्हारा जी लगता हो वही शुरू करो
तुम अपने मन की बात खुल कर मुझ से कहो, मुझ से जितनी भी हो सकेगी तुम्हारी सहायता करूँगा
अलादीन इतना सुन कर भी चुप रहा
जादूगर ने फिर कहा,
बेटे, अगर तुम चाहते हो कि ऐसा काम करो जिस में धन और प्रतिष्ठा दोनों मिले तो वह बजाजी का काम है
तुम चाहो तो मैं तुम्हें बजाजे की बड़ी दुकान खुलवा दूँ जिस में देश-विदेश के थान और तरह-तरह का कपड़ा हो और तुम उस में आराम से बैठ कर धन कमाओ
मैं सिर्फ यह चाहता हूँ कि तुम अपने मन की बात खुल कर मुझ से करो ताकि मैं तुम्हारी इच्छा के अनुसार तुम्हारी सहायता कर सकूँ
अलादीन ने इशारे से कहा कि
मुझे बजाजी का काम पसंद है और वही करना चाहता हूँ
उस ने देखा था कि कपड़े के व्यापारी बड़ी शान-शौकत से रहते हैं, अच्छे-अच्छे कपड़े पहनते हैं और भाँति-भाँति का स्वादिष्ट भोजन करते हैं
जादूगर ने कहा, अगर तुम्हें यह काम पसंद है तो बड़ी अच्छी बात है
कल मैं तुम्हारे लिए अच्छे कपड़े खरीद दूँगा क्योंकि इन कपड़ों में तुम्हारा व्यापारी समाज में प्रवेश नहीं हो सकेगा
मैं तुम्हारा परिचय एक बड़े व्यापारी से करा दूँगा और एक दुकान तुम्हें किराए पर ले दूँगा
अलादीन की माँ, जो अब तक उस के अलादीन के चचा होने पर विश्वास न करती थी, उस की बातें सुन कर खुश हो गई
उस ने अलादीन का हाथ उसे पकड़ाया और कहा,
अब तुम्हीं इसे राह पर लगाओगे तो लगेगा
यह कह कर उस ने भोजन निकाल कर परोसा और तीनों ने जी भर कर खाना खाया और बाद में मद्य, फल आदि खाए
फिर जादूगर कहने लगा कि
अब रात काफी हो गई है, मैं जाता हूँ
कल सुबह फिर आऊँगा
दूसरे दिन वह फिर आया और अलादीन को उस दुकान में ले गया जहाँ सिले-सिलाऐ कपड़े बिकते थे
उस ने अलादीन से कहा कि
तुम्हें इन में से जो भी कपड़े का जोड़ा पसंद हो वह ले लो, मैं उस के दाम दे दूँगा
अलादीन यह सोच कर बहुत खुश हुआ कि उस का चचा उस के लिए यह करने को तैयार है
उस ने एक मूल्यवान जोड़ा पसंद किया
जादूगर ने उसे वह दिलवा दिया और उस से मेल खाते हुए जूते, पटका, पगड़ी आदि भी दिलवा दी
अलादीन ने सारी चीजें पहन लीं और शीशे में अपने को देखा तो बहुत खुश हुआ
फिर जादूगर उसे उस बड़े बाजार में ले गया जहाँ बड़े-बड़े व्यापारियों का व्यवसाय था
उस ने अलादीन से कहा,
अगर तुम चाहते हो कि इन लोगों की तरह बनो तो यहाँ अक्सर आया करो और इन लोगों के तौर-तरीके देखा करो
फिर उस ने अलादीन को शाही इमारतें और अन्य दर्शनीय स्थल दिखाए
इस के बाद वह अलादीन को उस सराय में ले गया जहाँ वह ठहरा था
वहाँ कई व्यापारी भी ठहरे थे जिन से जादूगर ने मित्रता कर ली थी
जादूगर ने अलादीन को उन सब से मिलाया
सब ने एक साथ भोजन किया और सब लोग देर तक बातें करते रहे
शाम हुई तो अलादीन ने घर वापस जाना चाहा
जादूगर ने कहा कि
तुम्हारा अकेले जाना ठीक नहीं है, मैं तुम्हारे साथ चलता हूँ
यह कह कर वह उसे उस के घर ले आया
अलादीन की माँ ने अपने बेटे को बहुमूल्य वस्त्र पहने देखा तो अति प्रसन्न हुई और जादूगर की बड़ी प्रशंसा करने लगी और कहने लगी कि
मेरा बेटा तो नालायक है फिर भी तुम इस पर इतने कृपालु हो
जादूगर बोला, यह अच्छा लड़का है
अच्छी राह चलेगा
कल तो शुक्रवार है, बाजार बंद रहेंगे
परसों मैं इस के लिए दुकान किराए पर लेने और उस में माल रखने का काम करूँगा
कल सभी व्यापारी सैर-तमाशे को जाएँगे
मैं भी इसे बड़े बागों और उत्तम स्थानों की सैर के लिए जाऊँगा
यह कह कर जादूगर अपनी सराय को वापस चला गया
अलादीन बड़ा खुश था कि उसे शहर के बाहर के बड़े बाग देखने को मिलेंगे
अभी तक उस ने अपने घर के आसपास की गलियाँ और बाजार ही देखे थे और शहर के बाहर के बागों या गाँवों में कभी नहीं गया था
दूसरे दिन सुबह ही से कपड़े पहन कर वह जादूगर की प्रतीक्षा करने लगा
काफी देर तक वह न आया तो अलादीन दरवाजे के बाहर बैठ कर उस की प्रतीक्षा करने लगा
थोड़ी देर में जादूगर आता दिखाई दिया
अलादीन ने घर के अंदर आ कर माँ से कहा कि
चचा आ गया है और मैं उस के साथ जा रहा हूँ
वह आगे बढ़ कर रास्ते ही में जादूगर से मिला
जादूगर ने उस से प्यार से बातें की और कहा कि
मैं तुम्हें आज बड़े शानदार भवन और सुंदर उद्यान दिखाऊँगा
दोनों आगे बढ़े और जादूगर ने उसे सारी सुंदर इमारतें और बाग-बगीचे दिखाए
अलादीन उन सब को देख कर बहुत खुश हुआ
चलते-चलते वे लोग काफी दूर निकल गए और उन्हें थकन महसूस होने लगी
किंतु जादूगर को अपने काम के लिए अलादीन को आगे ले जाना था इसलिए एक जल स्रोत के पास बैठ कर उस ने एक पोटली निकाली जिस में बहुत से स्वादिष्ट फल और कुलचे थे
उस ने आधे कुलचे अलादीन को दिए और कहा कि
फल जितने भी चाहो तुम खाओ
इस बीच वह तरह-तरह की उपदेश की बातें भी करता रहा जिस से मालूम हो कि उस से बढ़ कर अलादीन का और कोई हितचिंतक नहीं है
वह कहने लगा, बेटे, देखो अब तुम बड़े हो गए हो
अब तुम्हें बालकों के साथ खेल-कूद करना शोभा नहीं देता
तुम्हें चाहिए कि समझदार लोगों का साथ करो और उन के रंग-ढंग सीखो
उन्हीं की राह पर चलने से तुम्हें मान-प्रतिष्ठा मिलेगी और तुम धनवान भी हो जाओगे
इसी तरह की बहुत-सी बातें उस ने कीं
नाश्ता करने के बाद जादूगर फिर अलादीन को आगे ले चला और नगर से बहुत दूर पर वे लोग पहुँच गए
अलादीन इतनी दूर कभी भी नहीं आया था
वह थक भी गया था
वह पूछने लगा कि
और कितनी दूर जाना है
जादूगर बोला,
थोड़ी ही दूर पर ऐसा सुंदर बाग है जिसके आगे अभी तक देखे हुए बाग कुछ भी नहीं हैं
जब तुम उसे देखोगे तो स्वयं ही उस में दौड़ कर चले जाओगे
इसी तरह वह उसे दम-दिलासा देता हुआ बड़ी दूर ले गया
वह उस का जी बहलाने के लिए मनोरंजक कहानियाँ भी कहता जाता था
अंत में वे एक घने जंगल में जा पहुँचे जो दो पर्वतों के बीच में था
यही वह स्थान था जहाँ वह दुष्ट जादूगर अलादीन को लाना चाहता था
यहीं उस का वह मनोरथ सिद्ध होना था जिसके लिए वह अफ्रीका से यहाँ तक भाँति-भाँति के कष्ट उठा कर आया था
यहाँ पहुँच कर वह बोला,
यही वह सुंदर बाग है जिसका मैं ने जिक्र किया था किंतु वह आसानी से दिखाई नहीं देता
उस के लिए तरकीब करनी पड़ती है
आग जला कर उस में सुगंधियाँ डालनी पड़ती हैं
तुम यहाँ सूखी लकड़ियाँ इकट्ठी करो, मैं कहीं से आग ले कर आता हूँ
अलादीन ने लकड़ियाँ इकट्ठी कीं और जादूगर ने कहीं से आग ला कर उन्हें सुलगाया
वे जलने लगीं तो उस ने कुछ सुगंधित वस्तुएँ आग में छोड़ीं और मंत्र पढ़ा
कुछ देर में भूचाल आया और जहाँ वे खड़े थे वहाँ लगभग एक वर्ग गज का पत्थर दिखाई दिया जिसके बीच में लोहे का एक कड़ा लगा हुआ था
अलादीन डर कर भागने लगा तो जादूगर ने उसे पकड़ कर जोर से एक तमाचा उस के मुँह पर मारा जिस से उस के दाँतों से खून निकलने लगा
अलादीन रो कर कहने लगा,
मैं ने क्या अपराध किया जिस पर आप ने मुझे मारा
जादूगर उसे पुचकारते हुए बोला,
मैं तुम्हारे पिता की जगह हूँ
मैं ने बगैर बात भी तुम्हें मार दिया तो क्या हुआ
मैं तो तुम्हारी भलाई के लिए ही यह सब कर रहा हूँ जिस से तुम बड़े आदमी बनो और तुम इसी से भाग रहे हो
अब मैं जैसा कहता जाऊँ वैसा ही करते चलो
इस से तुम्हारा लाभ ही लाभ होगा
इसी प्रकार उस ने बहुत कुछ दिलासा देने के लिए कहा, जिस से अलादीन आश्वस्त हो गया
जादूगर ने उसे फिर समझाया,
तुमने देखा कि मेरे मंत्र पढ़ने से भूचाल आ गया
अब तुम समझ लो कि इस पत्थर के नीचे एक गुप्त वस्तु तुम्हारे लिए रखी है जिस से तुम अत्यंत धनवान बन जाओगे
अलादीन ने कहा,
वह कैसे होगा
जादूगर बोला,
बात यह है कि तुम्हारे अलावा कोई और आदमी उस चीज को हाथ भी नहीं लगा सकता
तुम यह पत्थर उठाओ और जो रास्ता दिखाई दे उस पर चले जाओ
लेकिन पहले मुझ से कुछ जरूरी बातें समझ लो
मैं तुम से यह सब इसलिए कह रहा हूँ कि वह दुर्लभ वस्तु तुम्हारे ही लिए है
अलादीन ने जादूगर की बातें मानना स्वीकार किया
न करता तो भी कोई रास्ता नहीं था
जादूगर ने उसे फिर प्यार से गले लगाया और कहा,
तुम बड़े अच्छे लड़के हो
यह देखो यह एक लोहे का छल्ला है
इसे पहन कर इस शिला को उठाओ तो वह आसानी से उठ आएगी
अलादीन बोला, मैं इसे अकेला कैसे उठाऊँगा, आप भी हाथ लगाएँ
जादूगर बोला, अगर मैं इसे हाथ लगा पाता तो खुद ही उठा लेता, तुम से उठाने को क्यों कहता
यह सब मंत्रों की बात है, तुम नहीं समझ सकोगे
तुम भगवान का नाम ले कर उठाओ तो, यह तुरंत उठ जाएगी
अलादीन ने कड़े को पकड़ कर जोर लगाया तो शिला बगैर दिक्कत के उठ आई
नीचे तीन-चार हाथ गहरा गढ़ा जो नीचे गई थीं
जादूगर ने अलादीन से कहा,
बेटे, अब जो कुछ मैं कहूँ उसे ध्यान से सुनना और याद रखना
जब तुम इस सीढ़ी से नीचे उतरोगे तो आगे जा कर एक बड़ा सुंदर भवन मिलेगा
उस में तीन समानांतर दालान हैं
वहाँ कई ताँबे की देगें रखी हैं
उनमें अशर्फियाँ और रुपए भरे हैं
लेकिन तुम उन्हें हाथ न लगाना क्योंकि आगे तुम्हारे लिए इस से भी अच्छी चीज मिलेगी
जब तुम पहले दालान में जाओ तो अपने कपड़ों को कस कर अपने बदन से बाँध लेना
दूसरे और तीसरे दालान में भी इसी तरह कपड़ों को बदन से कसे हुए प्रवेश करना
खबरदार, दालान की दीवारों से तुम्हारा कोई अंग या तुम्हारा कपड़ा भी नहीं छूना चाहिए
इस बात का सब से पहले ध्यान रखना जरूरी है
बदन या कपड़ा दीवारों से छुआ तो तुम वहीं भस्म हो जाओगे और तुम्हारी माँ तुम्हारे लिए रोती-पीटती रह जाएगी
जब तुम तीसरे दालान से आगे बढ़ोगे तो एक बाग मिलेगा जिस में तरह-तरह से फलदार वृक्ष हैं
तुम उन्हें न छूना
आगे जा कर तुम्हें एक चबूतरा मिलेगा जिस पर पचास सीढ़ियाँ चढ़ कर पहुँचा जाता है
चबूतरे पर एक कमरा है जिसके एक ताक में एक दीया जलता हुआ मिलेगा
तुम उसे उठा कर उस का तेल और बत्ती फेंक देना और उसे सावधानी से कपड़ों के अंदर रख लेना
तुम्हारे कपड़े खराब नहीं होंगे क्योंकि वह जादू का तेल है जो फौरन सूख जायगा
वापसी में तुम पेड़ों से जितने फल ले सको वह भी ले लेना
इस के बाद उसी तरह दालानों की दीवारों से बचते हुए वापस आ जाना
यह कहने के बाद जादूगर ने कुछ सोचा और लोहे का छल्ला जो उस से वापस लिया था उसे फिर दे दिया और कहा,
इसे पहने रहोगे तो किसी प्रकार की उलझन में नहीं पड़ोगे
अब तुम बेझिझक इस गढ़े में कूद जाओ और जैसा मैं ने कहा है वैसा करो
इस से हम दोनों ही बड़े धनवान बन जाएँगे
तुम्हें फिर सारी जिंदगी कुछ करने की जरूरत नहीं रहेगी
अलादीन हिम्मत करके गढ़े में कूद पड़ा
सीढ़ियों से उतर कर वह पहले दालान के सामने पहुँचा
वहाँ उस ने अपने कपड़े को कस कर अपने शरीर से लपेट कर बाँध दिया और डरते-डरते दालान में प्रवेश किया कि कहीं उस का कोई वस्त्र दीवार से न छू जाए
दूसरे और तीसरे दालान को भी उस ने इसी तरह डरते-डरते पार किया और फिर बाग में आ कर चैन की साँस ली
बाग के रास्ते से आगे बढ़ता हुआ वह ऊँचे चबूतरे पर बने कमरे में गया तो देखा एक ताक में एक दीया जल रहा है
उस ने उस का तेल-बत्ती फेंक कर उसे वस्त्रों के अंदर सीने से बाँध लिया
फिर वहाँ से उतर कर बाग के रास्ते वापस आने लगा और वहाँ के पेड़ों के फल तोड़े
वे दूर से तो लाल, पीले, हरे, आदि रंगों के फल लगते थे किंतु खेलने के लिए अपनी जेबों में तथा और जहाँ भी संभव हुआ उस ने यह रत्न भर लिए
उस ने अपनी ढीली आस्तीनों में भी यथासंभव फल भर लिए और कलाइयों के पास आस्तीनों को कस कर बाँध दिया ताकि फल गिर न पड़ें
अब यह हालत हो गई कि अंदर रखे रत्नों के कारण उस के कपड़े चारों ओर से फूल गए
किसी तरह दालान की दीवारों से बचता-बचाता एक-एक कदम सँभाल कर रखता हुआ वह सीढ़ियाँ चढ़ कर गढ़े में पहुँचा
वहाँ जा कर उस ने आवाज दी,
चचा, मैं दीया ले कर आ गया हूँ, तुम मुझे हाथ बढ़ा कर बाहर निकालो
जादूगर ने कहा,
बेटा, मैं तुम्हें अभी निकालता हूँ लेकिन पहले तुम मुझे दीया दे दो
अलादीन ने कहा,
मैं बाहर आ कर ही दीया निकाल सकता हूँ, इस जगह नहीं निकाल सकता
तुम मुझे बाहर निकालो
जादूगर ने कहा,
नहीं, पहले चिराग दो, फिर मैं तुम्हें बाहर निकालूँगा
अब यही बहस शुरू हो गई
अलादीन कहता था कि बाहर निकालो तब चिराग दूँगा, जादूगर कहता था पहले चिराग दो फिर बाहर निकालूँगा
दरअसल अलादीन अपनी कठिनाई बता भी नहीं पा रहा था
चिराग उस ने सीने के पास रख कर उस के चारों ओर फल भर लिए थ
वैसे भी उस की आस्तीनें फलों के भार से फूली हुई थीं और गढ़े में इतनी जगह नहीं थी कि वह फलों (रत्नों) को बाहर निकाल कर सीने के पास से चिराग निकालता
गढ़े में जगह कम होने से उस का दम घुटा जा रहा था और वैसे भी थकावट से उस का बुरा हाल था
जादूगर की समझ में भी यह बात न आई और वह अलादीन की बातों को उस की जिद समझ कर इतना क्रुद्ध हुआ कि जोर से चिल्लाया,
तू मुझे चिराग नहीं देता तो यहीं चिराग को लिए मर जा
यह कह कर उस ने मंत्र पढ़ा जिस से शिला अपने आप उठ कर गढ़े के मुँह पर आ गई और उस के ऊपर मिट्टी भी इस तरह बराबरी से बिछ गई कि शिला का कोई चिह्न ऊपर से नहीं दिखाई देता था
जादूगर को चिराग तो नहीं मिला जिसे पाने के लिए उस ने यह सारा खटराग किया था किंतु उसे यह डर जरूर हुआ कि अलादीन गढ़े में मर जायगा और उस की मौत के लिए उसी को पकड़ा जाएगा
कारण यह था कि अलादीन की माँ रोती-पीटती और कई दूसरे लोगों ने भी उस के साथ अलादीन को वीरान जंगल की ओर जाते देखा था
वह सीधा अपनी सराय में गया और उसी दिन अपना सामान उठा कर अफ्रीका के लिए रवाना हो गया
यह तो पहले ही कहा जा चुका है कि यह आदमी न तो मुस्तफा का भाई था न अलादीन का चचा
वह अफ्रीका का ही निवासी था
उस ने चालीस वर्ष तक वहाँ पर जादू सीखा
इस के अलावा ज्योतिष, रमल आदि कई विद्याएँ भी उस ने पढ़ीं जिसके कारण उसको गुप्त रहस्यों की जानकारी हो गई थी
इन्हीं विद्याओं के बल पर उसे ज्ञात हुआ कि चीन देश में एक स्थान पर एक ऐसा जादू का चिराग है जिसके स्वामी के अधीन कई जिन्न हो जाते हैं
इसी कारण वह अफ्रीका से इतनी लंबी यात्रा कर के चीन आया था और अपनी रहस्यमयी विद्याओं से पता लगाते-लगाते अलादीन के नगर में पहुँचा था
इन विद्याओं से उसे यह भी मालूम हुआ कि उस चिराग के पास किसी पूर्णतः निष्कपट बालक के अलावा और कोई नहीं जा सकता, कम से कम वह जादूगर खुद तो हरगिज नहीं जा सकता था
एक बात यह भी थी कि जादूगर खुद मोटा-ताजा था और चाहे जितने कसे कपड़े पहनता दालानों की दीवारों से वह छू ही जाता और वहीं भस्म हो कर रह जाता
उस ने अलादीन को इसीलिए पटाया था और उस पर इतना धन इसलिए व्यय किया था कि अलादीन के द्वारा उसे चिराग की प्राप्ति हो जाए
उस का यह भी इरादा था कि अलादीन से चिराग ले कर अपने मंत्रबल से उसे वहीं मार डाले और उस की आकस्मिक मृत्यु की बात कह कर निर्दोष बना हुआ अफ्रीका चला जाए
जब अलादीन ने उसे चिराग न दिया, या वह चिराग न दे सका तो जादूगर निराशा और क्रोध के कारण यह भी भूल गया कि उस का दिया हुआ जादुई छल्ला अभी अलादीन के पास है
जादूगर को शायद खुद उस छल्ले की इतनी जरूरत भी न थी, इसलिए वह छल्ले को भूल गया
किंतु अलादीन का जीवन इसी छल्ले के कारण बचा
जादूगर तो मंत्रबल से गढ़े पर शिला रख कर चला गया, अलादीन यही समझता रहा कि मेरा चचा बाहर खड़ा है
वह लगातार रोता-पीटता और चचा की मनुहार करता रहा कि
मुझे वापस निकाल लीजिए, मैं किसी तरह सीने के ऊपर से चिराग निकाल कर आप को दे दूँगा
, इस के बाद ही मुझे गढ़े से निकालिएगा
लेकिन अब उस की कौन सुनता
जादूगर तो इतने में मीलों आगे चला गया था
बेचारा अलादीन घंटों तक चिल्लाता रहा जब तक प्यास ने उस का गला बंद नहीं कर दिया
अंत में फिर वह सीढ़ी से उतर कर दालान के बाहर बैठ गया
यहाँ कम से कम उस के हाथ-पाँव हिलाने की जगह तो थी
वह यह देख कर और परेशान हुआ कि दालान, बाग आदि धीरे-धीरे गायब होने लगे क्योंकि वे सब जादू के खेल थे
हाँ, उस के पास चिराग और बटोरे हुए रत्न जैसे के तैसे थे
किंतु अब वह इनका क्या करता
वह अँधेरे में इधर-उधर भटकने लगा और फूट-फूट कर रोने लगा
अंत में वह एक जगह थक कर बैठ गया
उस ने सोना चाहा किंतु उसे नींद भी नहीं आई
एक पूरा दिन इसी तरह गुजर गया हालाँकि अलादीन को दिन-रात का अंतर क्या मालूम होता
अब उस ने समझ लिया कि
अब मुझे यहीं भूखे-प्यासे मर जाना है और मेरी माँ को मेरी कोई खबर नहीं लगेगी और वह भी रो-रो कर मर जाएगी
वह निपट निराशा में अपने हाथ मलने लगा
इसी में उस के हाथ का छल्ला किसी चीज से रगड़ खा गया और इस के साथ ही एक महाभयानक जिन्न उस के सामने प्रकट हो गया और बोला,
मेरे लिए क्या आज्ञा है
मैं आप का गुलाम हूँ
अलादीन भय के मारे कुछ बोल नहीं सका तो जिन्न ने फिर कहा,
स्वामी, आप डरें नहीं
मैं उस आदमी का सेवक हूँ जो यह लोहे का छल्ला पहने हुए है
उस की आज्ञा पर मैं सब कुछ कर सकता हूँ
अलादीन जीवन से निराश तो हो ही चुका था, डर को छोड़ कर बोला,
अगर ऐसे ही बलवान हो तो मुझे यहाँ से निकाल कर ऐसी जगह खड़ा कर दो जहाँ से मैं अपने घर को जा सकूँ
जिन्न ने एक क्षण ही में उसे उस के सारे सामान के साथ बाहर निकाल दिया और गायब हो गया
अलादीन को बड़ा आश्चर्य हुआ कि यह क्या हो रहा है
उस ने आँखें मल कर चारों ओर देखा तो पहचान गया कि यह वही रास्ता है जिस से वह अपने नगर से आया था
बहुत देर तक इसी आश्चर्य में पड़ा रहा कि
उस अँधेरे से मैं किस प्रकार बाहर निकला और वह महाभयानक आदमी कौन था जो स्वयं को मेरा दास कहता था
लेकिन अधिक सोच-विचार से लाभ भी क्या था
वह दो दिन का भूखा-प्यासा था और यह भी भूल गया था कि रत्नों को फेंक-फाक कर अपना बोझ हलका करे
उसी तरह लदा-फँदा धीरे-धीरे रेंगता हुआ-सा अपने घर की ओर चलने लगा और दो-तीन घंटे में वहाँ पहुँच गया
घर पहुँच कर उसे बड़ी प्रसन्नता हुई
किंतु वह माँ से कुछ कह न सका, भूख, प्यास और कमजोरी की वजह से बेहोश हो कर गिर पड़ा
उस की माँ भी उस की चिंता में दो दिन से सोई न थी
उसे बेहोश होते देख कर दौड़ी और उस के मुँह पानी के छींटे दे कर और पंखा करके उसे थोड़ी देर में होश में लाई
होश में आ कर उस ने माँ से कहा कि
कुछ खाने को लाओ, मैं ने दो-तीन दिन से कुछ खाया नहीं है
खाना तैयार था और उस की माँ उसे ले भी आई और बोली,
बेटा, थोड़ा-सा खाना
बहुत भूख में एकदम बहुत-सा खा लेने से मृत्यु तक हो सकती है
अलादीन ने थोड़ा-सा खा कर थोड़ा पानी पिया और बोला,
मैं भगवान की दया ही से जीवित बचा
जिस आदमी को तुम अपना देवर समझे थी और जिसके हाथ में तुमने मुझे सौंपा था उस ने मेरे साथ बड़ी दुश्मनी की और अपनी समझ में मुझे जान से मार कर चला गया था
वह मुझ से झूठा स्नेह दिखा कर मुझ से अपना कोई काम निकलवा कर फिर मेरी हत्या कर देना चाहता था
थोड़ी देर आराम करके अलादीन ने विस्तृत रूप से अपने ऊपर बीती हुई बातें अपनी माँ को बताईं
यह सुन कर उस की माँ ने जादूगर को बहुत गालियाँ दीं
और ईश्वर को धन्यवाद दिया कि अलादीन सही-सलामत घर लौट आया
उसे अलादीन ने फल लगनेवाले रत्न भी दिए
वह बेचारी भी उनका मूल्य नहीं जानती थी इसलिए उस ने उन्हें एक ओर रख दिया
किंतु उसे यह देख कर आश्चर्य हुआ कि अँधेरे में वे रोशनी देने लगते हैं
खैर, इन बातों पर अधिक ध्यान देना उस ने जरूरी न समझा
बेटे के अलग होने पर वह भी दो रातों से नहीं सोई थी और रोते-रोते निढाल हो गई थी
अब बेटा वापस आ गया तो वह घर के एक कोने में लेटी रही और गहरी नींद सो गई
अलादीन भी सो गया और सारी रात सोता रहा
सुबह वह जागा तो भूख से उस का बुरा हाल हो गया था
उस ने माँ से कहा कि
मुझे कुछ खाने को दो
वह बोली, इस समय तो घर में कुछ भी नहीं है
कल मैं ने कुछ सूत काता था, उसे ले कर बाजार जाती हूँ
उसे बेच कर कुछ खाने को खरीदूँगी
अलादीन को कुछ याद आया
उस ने कहा,
सूत बाद में बेच लेना
अभी तो वह ताँबे का दीया ले जाओ जो मैं लाया हूँ
उसे बेच कर कुछ ले आओ
बुढ़िया बोली,
अच्छी बात है
लेकिन यह दीया गंदा हो रहा है
मैं इसे साफ करके चमका दूँ तो इस के अधिक दाम मिलेंगे
यह कहने के बाद बुढ़िया चिराग को साफ करने बैठ गई
उस ने पानी और रेत से उसे साफ करना शुरू किया
ज्यों ही उस ने दीये को जोर से रगड़ा कि एक महाभयानक विशालकाय जिन्न धरती फाड़ कर निकला और बादल की गरज जैसी आवाज में बोला,
तुम मुझे क्या आज्ञा देती हो
मैं उस व्यक्ति का दास हूँ जिस के पास यह चिराग होता है
और केवल मैं ही नहीं, बहुत-से दूसरे जिन्न भी उस व्यक्ति के अधीन होते हैं जिस के पास यह चिराग होता है
बुढ़िया उस भयानक जिन्न को देखते ही डर के मारे बेहोश हो गई
डर तो अलादीन को भी लगा किंतु चूँकि वह पहले भी अँगूठी रगड़ने पर सामने आनेवाले जिन्न को देख चुका था इसलिए वह बेहोश नहीं हुआ
उस ने एक हाथ से अपनी गिरती हुई माँ को सँभाला और दूसरे हाथ में चिराग उठा लिया
फिर उस ने जिन्न को कहा,
मैं बहुत भूखा हूँ, मुझे तुरंत भोजन चाहिए
जिन्न यह सुन कर गायब हो गया और दो क्षणों बाद एक बड़ा-सा सोने का थाल अपने सिर पर रख कर प्रकट हो गया
उस ने थाल को भूमि पर रखा
उस में बारह चाँदी की तश्तरियाँ थीं जिन में स्वादिष्ट व्यंजन थे
इस के अलावा यह दोनों हाथों में दो शीशे की सुराहियाँ शराब की और दो चाँदी के गिलास भी लिए था
यह समान रख कर वह गायब हो गया
अलादीन ने माँ के मुँह पर पानी की छींटे दिए जिस से वह होश में आ गई
अलादीन ने कहा,
अम्मा, भय छोड़ कर उठ बैठो
जल्दी से चल कर खाना खा लो नहीं तो वह ठंडा हो जाएगा
वह उठी तो तरह-तरह से स्वादिष्ट व्यंजन देख कर उसे बड़ा आश्चर्य हुआ

HEADLINE: तीसरा वर
घर में प्रवेश करते ही सामने बैठे अपने पति कन्हैया पर बरस पड़ी
हे भगवान, कैसे आदमी से मेरी शादी करवा दी जो मुझे एक छाता तक खरीद कर नहीं दे सकता
और न जाने कितनी बातें कह डाली
बेचारा कन्हैया कहता क्या बस चुचाप बैठा सुनता रहा
इस झोपडी जैसे ढाँचे को ही अपना घर मान लिया था दोनों ने
करते भी क्या, अपने छोटे से खेत के कोने में बड़ी मेहनत कर कन्हैया ने ये घर बनाया था
मगर कमाई कम थी और महंगाई बहुत ज्यादा
सारा दिन खेत पर काम करने के बाद भी मुश्किल से ही दो वक़्त की रोटी का इंतज़ाम हो रहा था
मेहनत में कोई कमी नहीं छोड़ता था कन्हैया, मगर उस छोटे से खेत से घर का खर्च चलाना मुश्किल सा हो रहा था
गीता तो लगभग रोज़ ही उसे कोई न कोई नया ताना मार ही देती थी
शादी से पहले उसके कुछ सपने थे मगर शादी के बाद जब पहली बार वह कन्हैया के घर पहुँची तो सब चकनाचूर हो गए
उसकी इच्छा थी सुन्दर-सुन्दर कपडे पहनने की, जवेरों से भरा सूटकेस और घर के काम के लिए नौकर चाकर
मगर उस छोटे से खेत से जो कुछ भी कमाई होती वो सब तो दाल-रोटी खरीदने में ही चली जाती
कन्हैया भी बहुत उदास रहने लगा था
उसका मानना था कि जो भी उसकी किस्मत में लिखा है बस उतना ही मिलेगा और उसमें ही संतुष्ट होना चाहिए
लेकिन अपनी पत्नी के रोज़-रोज़ के ताने सुन थक चुका था
दिन भर खेत में काम कर थका-हारा जब घर में घुसता तो गीता उसे पानी तक न पूछती उल्टा अपनी किस्मत और उसकी गरीबी का रोना ले बैठती
कभी खाना बना होता तो थोड़ा खा लेता नहीं तो पानी पी सो जाता
एक दिन बड़े ही उदास और घर की कलह से बोझिल मन से कन्हैया हल चला रहा था कि अचानक हल झटके से रुक गया
झुक कर देखा तो पाया कि हल बड़े से पत्थर से टकरा कर रुक गया था
हैरान हो वो उस पत्थर को देख सोचने लगा कि आखिर इतना बड़ा पत्थर खेत में आया कहाँ से
पत्थर को कोने में फेंकने के लिए उसने पत्थर को उठाया ही था कि ज़ोर से गर्जना हुई
पत्थर हाथ में लिए कन्हैया ने ऊपर देखा तो आसमान साफ़ था, फिर ये बदल की गर्जना कैसे हुई
कंधे उचका कर पत्थर फेंकने जाने ही वाला था कि उस पत्थर के गड्ढे में से एक विशालकाय जिन उभरा
वो जिन हाथ जोड़ कन्हैया से बोला
अपने मुझे आज़ाद किया इसलिए में आपको 3 वर प्रदान करता हूँ
जो भी इच्छा हो मांग लो
कन्हैया एकदम भौचक्का हो उसकी तरफ देखने लगा
उसे अपनी आँखों और उस जिन पर विशवास ही नहीं हो पा रहा था
कुछ देर बाद थोड़ा संभलने के बाद उसने जिन से पुछा
अरे भाई, अगर तुम कोई मजाक कर रहे हो तो ऐसा मजाक मुझे पसंद नहीं
चलो हटो, मुझे खेत जोतने दो
जिन कन्हैया की बात सुन बोला
तुम्हारे हाथ में जो पत्थर है उसे नीचे फेंको
जैसे ही कन्हैया ने पत्थर नीचे फेंका वो पत्थर बड़े ही सुन्दर फूल में बदल गया
अब तो तुम्हे मेरी बातों पर यकीन हो गया होगा
इस चमत्कार को देख कन्हैया का मुँह खुला का खुला रह गया
सबूत उसके सामने था और आगे कुछ सोचना बेकार सा था
खुश होते हुए उसने जिन से कहा
क्या में जो भी चाहूँ मुझे मिलेगा
जिन के हाँ कहने पर कन्हैया थोड़ा सोचने लगा
आखिर अपने दिल की तमन्ना पूरी होती देख उसने पहला वर मांग ही लिया
जिन जी, पहला वरदान तो आप मुझे ये दीजिए कि मेरा खेत हमेशा फसल से लहराता रहे
जिन ने तथास्तु कहा और देखते ही देखते उसके खेत में फसल लहराने लगी
कन्हैया की ख़ुशी का ठिकाना न रहा
बहुत सोचने के बाद उसने दूसरा वर माँगा
जिन जी, दूसरा ये कि मेरी फसल हमेशा सबसे ऊँचे दाम में बिके
जिन ने उस बात के लिए भी वरदान दे दिया
अब आखिरी वर की बारी आयी तो कन्हैया ने जिन से कहा
जिन जी, मैं शादी शुदा हुँ, इसलिए मेरी पत्नी का भी हक़ बनता ही कम से कम एक वरदान उसकी पसंद का मिले
क्या में पत्नी से पूछ कर तीसरा वरदान मांग सकता हुँ
जिन ने हाँ कर दी और उसे इसी समय महीने बाद खेत पर आकर तीसरा वरदान मांगने को कहा
और फिर जिन गायब हो गया
कन्हैया ख़ुशी-ख़ुशी घर लौटा और सारी बात गीता को सुनाई
सब सुन गीता के गुस्से का पारा फिर से सातवें आसमान पर चढ़ गया
चीखते चिल्लाते उसने फिर कन्हैया को बुरा भला कहना शुरू कर दिया
एक मौका मिला था अपने जीवन को सुधारने का और तुमने वो भी हाथ से निकाल दिया
माँगा भी तो क्या सिर्फ खेत की हरियाली और फसल का महंगा दाम
अरे, माँगना ही था तो धन, दौलत, हवेली मांगते ताकि बाकी की जिंदगी शानो शौकत से गुजरती
हे राम, कहाँ से इस मंद बुद्धि के साथ मेरा विवाह करवा दिया
और सारी रात रोती कोसती रही कन्हैया को
अगले दिन कन्हैया जब खेत पहुंचा तो लहराती हरियाली देख उसका मन प्रसन्न हो गया
घर में कलह की सारी कड़वाहट भूल वो उसे काटने में जुट गया
जब काफी काट ली तो उसे अपनी साइकिल के पीछे बाँध बाजार में बेचने निकल पड़ा
बाजार में पहुँच उसने जैसे ही अपनी फसल की गठरी खोली तभी लोगों का तांता सा लग गया
उसकी ताजा और हर-भरी फसल देख खरीदने वालों की भीड़ लग गयी
और थोड़े से समय में अपनी सारी फसल बेच कन्हैया घर की तरफ चल दिया
आज वह बहुत खुश था
इतने पैसे तो उसे महीने भर की फसल के भी नहीं मिलते थे जो उसने आज एक ही दिन में कमा लिए
छप्पर-फाड़ आय का आनंद उसके चेहरे पर छुपाये नहीं छुप रहा था
अंदर दाखिल होते ही उसने सारे पैसे गीता के सामने फैला दिए
इतने पैसे देख गीता की आंखें फटी की फटी रह गयी
लगता था उसने इतने पैसे एक साथ पहली बार देखे थे
मगर अपने तुनक मिजाज को कैसे शाँत कर सकती थी ” क्या तीसरे वरदान में बस इतना सा ही पैसा माँगा है क्या
उसके इस ताने को अनसुना कर कन्हैया ने उसे बताया कि हमारी फसल से ये सिर्फ एक दिन की कमाई है
और उसे यह भी याद करवाया कि तीसरा वरदान उसे एक महीने बाद मिलेगा और वो होगा गीता की मन-पसंद का
तब जा गीता के मन को शान्ति मिली
एक तरफ गीता सारा दिन इसी उधर-बुन में लगी रहती कि तीसरे वरदान में क्या माँगा जाए
कभी अपने लिए गहने कपड़े पर तो कभी आलीशान मकान, बस यह सब ही चलता रहता उसके मन में
दूसरी तरफ कन्हैया रोज़ अपनी फसल काट बाजार में ले जाता और ऊचे दामों में बेच देता
घर में रूपए पैसे की किल्लत ख़तम सी हो गयी थी
खाने पीने की कमी भी नहीं रही थी
लेकिन गीता का लालची दिमाग तो हमेशा धन दौलत और शानो शौकत की भूख में डूबा रहता था
अब क्योंकि. कन्हैया अच्छे पैसे कमाने लगा तो वो सोचने लगी कि पैसा तो कन्हैया ले ही आएगा जिससे में गहने कपड़े खरीदती रहुँगी
और यह सपना भी कन्हैया ने सच कर दिया
एक दिन उसने गीता को खूब से पैसे दिए और कहा
जाओ और अपने लिए कुछ कपड़े खरीद लो
और अगले ही दिन बाजार से उसने अपनी मन पसंद कपडे खरीद लिए
कुछ दिन तो गीता बहुत खुश रही
सज संवर कर अपने को ही निहारती रहती
उन्ही नए कपड़ों को पहने घर का काम करती और तो और रात को सोते वक़्त भी वही नए कपड़े पहन के सोती
मगर यह नए कपड़ों का दौर कुछ दिन ही रहा
अब उसे गहने और नया आलिशान महलनुमा मकान चाहिए था
कभी ख़ुशी कभी गम के चलते एक महीना गुजर गया
अगले दिन तीसरे वरदान मिलने का दिन था
रात भर सोचते-सोचते सुबह कब हुई पता भी न चला मगर रातभर जाग कर गीता ने एक फैसला कर लिया था
और उसने ठान लिया था कि उसकी इच्छा तो पत्थर की लकीर होगी
जिन को ये वरदान देना ही होगा
कन्हैया कुछ भी कहे पर वरदान तो वही होगा जो गीता मांगेगी
सुबह तैयार हो जब कन्हैया खेत जाने को हुआ तो अपने साथ गीता को चलता देख पूछ लिया
तुम कहाँ जा रही हो
अरे, भूल गए
आज तीसरा वरदान मिलना है
तब कन्हैया को भी याद आया कि आज तो एक महीना पूरा हो चुका था
गीता, तीसरा वरदान तो तुम्हारी मर्जी का होगा
क्या तुमने सोचा कि तुम्हे क्या माँगना है
हाँ सोच लिया पर बताऊंगी तो सिर्फ जिन के सामने ही
इस बात पर कन्हैया मुस्करा पड़ा और गीता को साथ ले खेत की तरफ चल दिया
खेत में पहुंचे ही थे कि अचानक एक गर्जना हुई और लहराती फसलों के बीच से जिन प्रकट हुआ
आओ, क्या तुमने तीसरे वरदान पर रजामंदी बना ली है
जिन जी, कैसे रजामंदी, यह वरदान तो गीता ही मांगेगी और सिर्फ आपके सामने ही बताएगी
मुझे तो अभी तक बताया भी नहीं
और जिन ने गीता को वरदान मांगने को कहा
जिन जी, इस छोटे खेत के कोने में छोटे से घर में रह कर अब मेरा दम घुटता है
आप कृपया कर मेरे लिए इस खेत जितना बड़ा एक आलिशान मकान बना दें
वरदान की इच्छा सुन जिन के इलावा कन्हैया भी सकते में आ गया
दोनों ने मिल उसे बहुत समझाया कि इतने बड़े मकान का वह करेगी क्या
लेकिन जिद्दी और लालची गीता तो पहले ही सब सोच चुकि थी
कन्हैया फसलें उगाएगा और बेचेगा और खूब सा धन कमा के लाएगा
उन पैसों से गहने कपडे खरीदेगी और बन-ठन के रहेगी
बस अब एक मकान और मिल जाए तो जिंदगी शानो-शौकत से गुजर जाएगी
समझाने का असर न होता देख जिन ने गीता से फिर एक आखिरी बार सोचने को कहा तो गीता का पारा चढ़ गया
अगर वरदान पूरा नहीं कर सकते तो वरदान दिया ही क्यूँ
मैंने सोच लिया है मुझे तो मकान ही चाहिए
और मुँह फुला खेत की तरफ देखने लगी
दुखी मन से जिन ने भी हाँ कर दी
गीता अपने झोपड़े नुमा घर को निहारने लगी कि कब वो आलीशान मकान में बदल जाएगा
लेकिन तभी गर्जना के साथ जिन जिन वहां से गायब हो गया
जिन के जाते ही गीता ने देखा कि एक बहुत ही आलीशान और बहुत बड़ा मकान उसके सामने खड़ा था
उस मकान की सुंदरता और भव्यता को देख गीता की आंखें चुंधिया गयी
ख़ुशी से पागल हुई गीता घर के एक-एक कोने का मुआयना करने लगी
सब सुविधाओं से लैस ये मकान से ज्यादा एक महल सा दिख रहा था
झूमर, कालीन, पलंग और न जाने कितनी भोग विलास की वस्तुओं से सुसज्जित था यह घर
अपने सुनहरे भविष्य को सपने देखती गीता तो पगला सी गयी थी
इतनी वैभवता देख कुछ समय के लिए वो कन्हैया तक को भूल गयी
उधर कन्हैया दुखी मन से घर के बाहर बैठा अपनी किस्मत पर रो रहा था
उसने तीसरा वरदान अपनी लालची पत्नी को दे कर अपने पैर पर खुद ही कुल्हाड़ी मार ली थी
उसे उस वैभवता से परिपूर्ण आलीशान मकान से नफरत सी होने लग गयी
अपने सामने अपना सब कुछ लुट जाने पर उसकी आँखों से आंसुओं की झड़ी से लग गयी
कुछ बाद गीता जब घर से बाहर निकली तो कन्हैया का हाल देख चौंक गयी
अरे, इतना बड़ा मकान मिलने की ख़ुशी मनाने की जगह तुम मातम क्यों मन रहे हो
क्या तुम्हे हमारे नए मकान को देख हर्ष नहीं हुआ
यह हमारे नए और उज्जवल भविष्य की शुरुआत है
बेवक़ूफ़, ये हमारे उज्जवल भविष्य की शुरुआत नहीं अंत है
मकान तो ले लिया अब बताओ खाएंगे क्या, कमाएंगे कहाँ से
तुम्हे खेत जितना बड़ा मकान चाहिए था और वह मिल गया
और रोते बिलखते कन्हैया ने गीता का हाथ पकड़ घर के बाहर खड़ा किया
घर तो खेत जितना ही था मगर पूरा खेत पर ही बना था
खेती और फसल का कहीं नामोनिशान नहीं था

HEADLINE: बजरंगी
आज उसकी बेटी मिनी की शादी थी
मिनी को उसने फूल की तरह पाला था और आँखौ में उसने शादी के सपने संजोये थे
बजरंगी सौच रहा था कि वक्त कितनी तेज़ी से गुज़र जाता है
आज बजरंगी सेठ के नाम से जाना जाता है
वह यादों में खो गया जब खुद अपने बचपन के मज़े ले रहा था पिता बडे व्यापारी थे
उनका नाम धनिक लाल था
वे बजरंगी को बज्जू कहते थे बज्जू उनका सबसे छोटा और सबसे लाडला बेटा था
यूं तौ बज्जू के दौ और बडे भी थे और वे पिताजी का कारोबार देखते थे
बज्जू जो भी मांगता उसे उसी समय मिल जाता था
मस्ती में दिन बीत रहे थे
बज्जू स्कुल जाने लगा मगर वह लापरवाही से पढ़ाई करता था
पैसौं की घर में कौई कमी नहीं थी इसलिए पिताजी भी कुछ नहीं कहते थे
जब बज्जू पन्द्रह सोलह साल का हुआ तो बेटे कहने लगे कि अब उसे भी व्यापार में साथ देना चाहिए बस बैठा बैठा आराम करता है
लेकिन पिताजी उन्हें चुप कर देते और कहते कि मेरा सब कुछ तुम तीनौं का है इसलिए इसे काम करने की कौई ज़रूरत नहीं
बीस साल के करीब था कि धनिक लाल ने बज्जू की शादी अपने दोस्त की लड़कीे शीबा के साथ कर दी
शीबा एक समझदार लडकी थी
शादी होने पर फिर भाई भाभियौं नें बज्जू को काम करने पर ज़ोर दिया बहस इतनी बढ़ गई
की धनिक लाल जी को दिल का दौरा पड़ा और वे वहीं गिर पड़े ओर फिर कभी नहीं उठे
बज्जू सब देखकर सन् रह गया अपने पिता की मौत कौ बरदाश्त नहीं कर पा रहा था
भाइयों ने बज्जू को बहला फुसलाकर घर जमीन व्यापार सब अपने नाम करवा लिया
अंदर ही अंदर भाई बज्जू से बहुत नफ़रत करते थे
आखिर उन्होंने बज्जू और शीबा को घर से निकाल दिया
शीबा एक स्वाभिमानी लड़की थी वह अपने पिता के घर जाकर नहीं रहना चाहती थी
इसलिए उसने बज्जू से कहा दोनों मिल कर कुछ भी कर लेंगे और अपना पेट भर लेंगे
बज्जू शीबा के साथ घर से चला गया
बज्जू सोचने लगा काश मैने कुछ पढ़ाई की होती तो कुछ तो कर पाता
एक चाय की दुकान पर शीबा को बिठाया और कहने लगा कि तुम यहाँँ से कहीं मत जाना मैं काम ढ़ूंढने जा रहा हूँ
यह कहकर बज्जू वहॉं से चला और दूर जंगल में एक पहाड़ी पर पहॅुंच गया सोचा कि मैं मर जाऊँगा तो शीबा को तो उसके घर वाले ले ही जाएँगे
ऐसा सोचकर जैसे ही नीचे कूदने को हुआ कि पीछे से किसी “बाबा” की आवाज़ सुनई दी उसे देख कर बज्जू रूक गया
और उसने बाबा को अपनी सारी कहानी कह सुनाई
बाबा ने कहा ­
जो इंसान हिम्मत कर के जीने की और कुछ भी करने की सोचता है भगवान उसका ही साथ देता है
और कहा कि
तुम्हारी पत्नी तुम्हारे बिना जी तो लेगी पर सारी उमर तुम्हारी याद में तड़पती रहेगी
बज्जू की समझ में कुछ तो आ रहा था वह वापिस आने के लिए मुड़ा
फिर सोचा कि बाबा का धन्यवाद तो कर दूँ उसने चारों तरफ़ देखा मगर बाबा कहीं नज़र न आए
बजरंगी वापस शीबा के पास आया अब वोे परेशान दिखाई नहीं दे रहा था
उसने चाय वाले से शीबा को चाय पिलाई और खुद भी चाय पी बदले में चायवाले की दुकान के बरतन साफ़ कर दिए
फिर शीबा और बज्जू बस स्टैंड पर चल दिए
शीबा ने बज्जू से पूछा कि वे कहाँँ जा रहें हैं तो बज्जू मुस्करा कर कर बोला
जहाँँ भगवान ले जाए

HEADLINE: मंगलवार व्रतकथा- हनुमानजी की व्रतकथा
संतान की इच्छा से दोनों पति-पत्नी प्रति मंगलवार को हनुमानजी की पूजा करते थे
वर्षों तक व्रत करने के बाद भी कुछ नहीं हुआ
कुछ दिनों के बाद केशवदत्त पूजा करने के लिए जंगल में चला गया
उसकी पत्नी अंजलि घर में मंगलवार का व्रत करने लगी
एक दिन किसी कारणवश अंजलि हनुमानजी को भोग नहीं लगा सकी और उस दिन वह भूखी ही सो गई
दूसरे दिन उसने प्रण किया कि अब अगले मंगलवार को हनुमानजी को भोग लगाकर ही भोजन करूंगी
अंजलि ने भूखी-प्यासी रहकर 7वें दिन मंगलवार को हनुमानजी की पूजा की और उन्हें भोग लगाया लेकिन तभी भूख-प्यास के कारण अंजलि बेहोश हो गई
हनुमानजी ने उसे स्वप्न में दर्शन देते हुए कहा- 'उठो पुत्री
मैं तुम्हारी पूजा-पाठ से बहुत प्रसन्न हूं
तुम्हें सुंदर और सुयोग्य पुत्र होने का वर देता हूं
तत्काल अंजलि ने उठकर हनुमानजी को भोग लगाया और स्वयं भोजन किया
हनुमानजी की अनुकंपा से अंजलि ने एक सुंदर शिशु को जन्म दिया
मंगलवार को जन्म लेने के कारण उस बच्चे का नाम मंगलप्रसाद रखा गया
कुछ दिनों बाद अंजलि का पति केशवदत्त भी जंगल से लौट आया
उसने मंगल को देखा तो अंजलि से पूछा- 'यह बच्चा किसका है
अंजलि ने हनुमानजी के दर्शन देने और पुत्र प्राप्त होने का वरदान देने की सारी कथा सुना दी
लेकिन केशवदत्त को उसकी बातों पर विश्वास नहीं हुआ और वह अंजलि पर शक करने लगा
केशवदत्त मंगल को मारना चाहता था
एक दिन केशवदत स्नान के लिए मंगल के साथ कुएं पर गया
केशवदत्त ने मौका देखकर मंगल को कुएं में फेंक दिया और घर आकर कह दिया कि मंगल तो मेरे साथ था ही नहीं, लेकिन तभी पीछे से मंगल दौड़ता हुआ आ गया
केशवदत्त मंगल को देखकर बुरी तरह चौंक गया
उसी रात हनुमानजी ने केशवदत्त को स्वप्न में दर्शन देते हुए कहा- 'तुम दोनों के मंगलवार के व्रत करने से प्रसन्न होकर, पुत्र जन्म का वर मैंने दिया था
फिर तुम अपनी पत्नी पर शक क्यों करते हो
उसी समय केशवदत्त ने अंजलि को जगाकर उससे क्षमा मांगते हुए स्वप्न में हनुमानजी के दर्शन देने की सारी कहानी सुनाई
तब केशवदत्त ने अपने बेटे को हृदय से लगा लिया
उस दिन के बाद सभी आनंदपूर्वक रहने लगे
जो दंपति विधिवत मंगलवार का व्रत करते हैं, हनुमानजी उनके सभी कष्ट दूर करके घर में धन-संपत्ति का भंडार भर देते हैं
नि:संतानों को संतान देते हैं और शरीर के सभी रक्त विकार के रोग भी नष्ट कर देते हैं

HEADLINE: अपनी तुलना दूसरों से न करें
वह अपनी जिंदगी से संतुष्ट था, लेकिन एक बार उसने जंगल में किसी हंस को देख लिया और उसे देखते ही सोचने लगा कि ये प्राणी कितना सुन्दर है, ऐसा प्राणी तो मैंने पहले कभी नहीं देखा
इतना साफ और सफेद
यह तो इस जंगल में औरों से बहुत सफेद और सुंदर है, इसलिए यह तो बहुत खुश रहता होगा
कोवा हंस के पास गया और पूछा, भाई तुम इतने सुंदर हो, इसलिए तुम बहुत खुश होगे
इस पर हंस ने जवाब दिया, हां मैं पहले बहुत खुश रहता था, जब तक मैंने तोते को नहीं देखा था
उसे देखने के बाद से लगता है कि तोता धरती का सबसे सुंदर प्राणी है
हम दोनों के शरीर का तो एक ही रंग है लेकिन तोते के शरीर पर दो-दो रंग है, उसके गले में लाल रंग का घेरा और वो सूर्ख हरे रंग का था, सच में वो बेहद खूबसूरत था
अब कौवे ने सोचा कि हंस तो तोते को सबसे सुंदर बता रहा है, तो फिर उसे देखना होगा
कौवा तोते के पास गया और पूछा, भाई तुम दो-दो रंग पाकर बड़े खुश होगे
इस पर तोते ने कहा, हां मैं तब तक खुश था जब तक मैंने मोर को नहीं देखा था
मेरे पास तो दो ही रंग हैं लेकिन मोर के शरीर पर तो कई तरह के रंग हैं
अब कौवे ने सोचा सबसे ज्यादा खुश कौन है, यह तो मैं पता करके ही रहूंगा
इसलिए अब मोर से मिलना ही पड़ेगा
कौए ने मोर को जंगल में ढूंढा लेकिन उसे पूरे जंगल में एक भी मोर नहीं मिला और मोर को ढूंढते-ढूंढते वह चिड़ियाघर में पहुंच गया, तो देखा मोर को देखने बहुत से लोग आए हुए हैं और उसके आसपास अच्छी खासी भीड़ है
सब लोगों के जाने के बाद कौवे ने मोर से पूछा, भाई तुम दुनिया के सबसे सुंदर जीव हो और रंगबिरंगे हो, तुम्हारे साथ लोग फोटो खिंचवा रहे थे
तुम्हें तो बहुत अच्छा लगता होगा और तुम तो दुनिया के सबसे खुश जीव होगे
इस पर मोर ने दुखी होते हुए कहा, भाई अगर सुंदर हूं तो भी क्या फर्क पड़ता है
मुझे लोग इस चिड़ियाघर में कैद करके रखते हैं, लेकिन तुम्हें तो कोई चिड़ियाघर में कैद करके नहीं रखता और तुम जहां चाहो अपनी मर्जी से घूम-फिर सकते हो
इसलिए दुनिया के सबसे संतुष्ट और खुश जीव तो तुम्हें होना चाहिए, क्योंकि तुम आज़ाद रहते हो
कौवा हैरान रह गया, क्‍योंकि उसके जीवन की अहमियत कोई दूसरा बता गया
दोस्तों, ऐसा ही हम लोग भी करते हैं
हम अपनी खुशियों और गुणों की तुलना दूसरों से करते हैं, ऐसे लोगों से जिनका रहन-सहन का माहौल हमसे बिलकुल अलग होता है
हमारी जिंदगी में बहुत सारी ऐसी चीज़ें होती हैं, जो केवल हमारे पास हैं, लेकिन हम उसकी अहमियत समझकर खुश नहीं होते
लेकिन दूसरों की छोटी ख़ुशी भी हमें बड़ी लगती है, जबकि हम अपनी बड़ी खुशियों को इग्नोर कर देते हैं

HEADLINE: गर्मी जिंदाबाद
हमारी ओर से ढेर सारी बधाई हो
अरे, सुबह-सुबह कौन बधाई देने आ गया
पंखा नींद में आंखें खोलते पूछ पड़ा
अरे ओ पंखे, हमें पहचाना नहीं, मैं कूलर बोल रहा हूं तुम्हारा दोस्त
कूलर भाई, तुम्हें कैसे पता चल गया कि गर्मी आ गई, अभी तो सर्दी पड़ रही है
तुमने मुझे नाहक नींद से जगा दिया
हमें यह खबर सूरज की धूप आज आकर दे गई
तुम देख नहीं रहे हो
बाहर कितनी तेज धूप खिली है
हमें धूप ने बताया कि मैं आ रही हूं तथा सर्दी दादी पहाड़ों के ऊपर चली गई है
वाह सर्दी दादी पहाड़ पर चली गई है, तब तो सचमुच गर्मी आ गई
6 महीने से सोते-सोते मैं तो ऊब गया हूं
अब तो हमारी सबको जरूरत पड़ेगी
पंखा बोल पड़ा
तुम्हारी भी पड़ेगी और हमारी भी पड़ेगी
कूलर बोल पड़ा
तभी घर के एक कोने में खड़ी एसी बोल पड़ी, अरे ओ पंखे और कूलर भाई
तुम दोनों आपस में क्या बातें कर रहे हो, हमें भी बताओ ना
बधाई हो, बधाई हो, तुम्हें भी एसी बहन बधाई हो
गर्मी आ गई
सर्दी पहाड़ पर चली गई
वाह, गर्मी आ गई
मजा आ गया
मैं भी 6 महीने से बैठी-बैठी ऊब गई थी
कोई मुझे पूछ भी नहीं रहा था
अब तो सबको हम सबकी जरूरत पड़ेगी
हमारी हर जगह इज्जत और सम्मान बढ़ेगा
तभी घर के कोने में पड़ा फ्रिज सबके बीच आकर बोल पड़ा- गर्मी के आ जाने से हमारी खूब आव-भगत होगी
हमारी भी इज्जत और सम्मान बढ़ जाएगा
हमारी मांग बढ़ेगी
इसी बात पर चलो हम सब 'गर्मी जिंदाबाद' का नारा लगाएं
फ्रिज बोल पड़ा, मैं कहूंगा गर्मी तो तुम कहना जिंदाबाद
जिंदाबाद' की आवाज सुनकर घर की मालकिन दौड़ी-दौड़ी वहां आ पहुंची, जहां पर कूलर, पंखा, एसी और फ्रिज हाथ उठा-उठाकर 'गर्मी जिंदाबाद' के नारे लगा रहे थे
घर की मालकिन सबको डांटकर चुप कराती हुई बोली कि तुम सबने बहुत लगा लिया 'गर्मी जिंदाबाद' का नारा
अब कोई 'गर्मी जिंदाबाद' का नारा नहीं लगाएगा
तुम सब अपनी-अपनी जगह पर चले जाओ
मैं तुम सबको चालू कर देती हूं ताकि तुम सब हमें गर्मी से राहत दे सको
इतना कहकर घर की मालकिन ने सबका बटन गिराकर सबको चालू कर दिया
पंखा, कूलर व फ्रिज, एसी चालू होते ही सभी खिलखिलाकर हंस पड़े

HEADLINE: दुष्ट सर्प और कौवे ~
उस पेड पर घोंसला बनाकर एक कौआ-कव्वी का जोडा रहता था
उसी पेड के खोखले तने में कहीं से आकर एक दुष्ट सर्प रहने लगा
हर वर्ष मौसम आने पर कव्वी घोंसले में अंडे देती और दुष्ट सर्प मौक़ा पाकर उनके घोंसले में जाकर अंडे खा जाता
एक बार जब कौआ व कव्वी जल्दी भोजन पाकर शीघ्र ही लौट आए तो उन्होंने उस दुष्ट सर्प को अपने घोंसले में रखे अंडों पर झपटते देखा
अंडे खाकर सर्प चला गया
कौए ने कव्वी को ढाडस बंधाया
प्रिये, हिम्मत रखो
अब हमें शत्रु का पता चल गया हैं
कुछ उपाय भी सोच लेंगे
कौए ने काफ़ी सोचा विचारा और पहले वाले घोंसले को छोड उससे काफ़ी ऊपर टहनी पर घोंसला बनाया और कव्वी से कहा
यहां हमारे अंडे सुरक्षित रहेंगे
हमारा घोंसला पेड की चोटी के किनारे निकट हैं और ऊपर आसमान में चील मंडराती रहती हैं
चील सांप की बैरी हैं
दुष्ट सर्प यहां तक आने का साहस नहीं कर पाएगा
कौवे की बात मानकर कव्वी ने नए घोंसले में अंडे सुरक्षित रहे और उनमें से बच्चे भी निकल आए
उधर सर्प उनका घोंसला ख़ाली देखकर यह समझा कि कि उसके डर से कौआ कव्वी शायद वहां से चले गए हैं पर दुष्ट सर्प टोह लेता रहता था
उसने देखा कि कौआ-कव्वी उसी पेड से उडते हैं और लौटते भी वहीं हैं
उसे यह समझते देर नहीं लगी कि उन्होंने नया घोंसला उसी पेड पर ऊपर बना रखा हैं
एक दिन सर्प खोह से निकला और उसने कौओं का नया घोंसला खोज लिया
घोंसले में कौआ दंपती के तीन नवजात शिशु थे
दुष्ट सर्प उन्हें एक-एक करके घपाघप निगल गया और अपने खोह में लौटकर डकारें लेने लगा
कौआ व कव्वी लौटे तो घोंसला ख़ाली पाकर सन्न रह गए
घोंसले में हुई टूट-फूट व नन्हें कौओं के कोमल पंख बिखरे देखकर वह सारा माजरा समझ गए
कव्वी की छाती तो दुख से फटने लगी
कव्वी बिलख उठी
तो क्या हर वर्ष मेरे बच्चे सांप का भोजन बनते रहेंगे
कौआ बोला
नहीं, यह माना कि हमारे सामने विकट समस्या हैं
पर यहां से भागना ही उसका हल नहीं हैं
विपत्ति के समय ही मित्र काम आते हैं
हमें लोमडी मित्र से सलाह लेनी चाहिए
दोनों तुरंत ही लोमडी के पास गए
लोमडी ने अपने मित्रों की दुख भरी कहानी सुनी
उसने कौआ तथा कव्वी के आंसू पोंछे
लोमडी ने काफ़ी सोचने के बाद कहा
मित्रो तुम्हें वह पेड छोडकर जाने की जरुरत नहीं हैं
मेरे दिमाग में एक तरकीब आ रही हैं, जिससे उस दुष्टसर्प से छुटकारा पाया जा सकता हैं
लोमडी ने अपने चतुर दिमाग में आई तरकीब बताई
लोमडी की तरकीब सुनकर कौआ-कव्वी खुशी से उछल पडें
उन्होंने लोमडी को धन्यवाद दिया और अपने घर लौट आए
अगले ही दिन योजना अमल में लानी थी
उसी वन में बहुत बडा सरोवर था
उसमें कमल और नरगिस के फूल खिले रहते थे
हर मंगलवार को उस प्रदेश की राजकुमारी अपनी सहेलियों के साथ वहां जल-क्रीडा करने आती थी
उनके साथ अंगरक्षक तथा सैनिक भी आते थे
इस बार राजकुमारी आई और सरोवर में स्नान करने जल में उतरी तो योजना के अनुसार कौआ उडता हुआ वहां आया
उसने सरोवर तट पर राजकुमारी तथा उसकी सहेलियों द्वारा उतारकर रखे गए कपडों व आभूषणों पर नजर डाली
कपडे से सबसे ऊपर था राजकुमारी का प्रिय हीरे व मोतियों का विलक्षण हार
कौए ने राजकुमारी तथा सहेलियों का ध्यान अपनी और आकर्षित करने के लिए ‘कांव-कांव’ का शोर मचाया
जब सबकी नजर उसकी ओर घूमी तो कौआ राजकुमारी का हार चोंच में दबाकर ऊपर उड गया
सभी सहेलियां चीखी
देखो, देखो वह राजकुमारी का हार उठाकर ले जा रहा हैं
सैनिकों ने ऊपर देखा तो सचमुच एक कौआ हार लेकर धीरे-धीरे उडता जा रहा था
सैनिक उसी दिशा में दौडने लगे
कौआ सैनिकों को अपने पीचे लगाकर धीरे-धीरे उडता हुआ उसी पेड की ओर ले आया
जब सैनिक कुच ही दूर रह गए तो कौए ने राजकुमारी का हार इस प्रकार गिराया कि वह सांप वाले खोह के भीतर जा गिरा
सैनिक दौडकर खोह के पास पहुंचे
उनके सरदार ने खोह के भीतर झांका
उसने वहां हार और उसके पास में ही एक काले सर्प को कुडंली मारे देखा
वह चिल्लाया 'पीछे हटो
अंदर एक नाग हैं
सरदार ने खोह के भीतर भाला मारा
सर्प घायल हुआ और फुफकारता हुआ बाहर निकला
जैसे ही वह बाहर आया, सैनिकों ने भालों से उसके टुकडे-टुकडे कर डाले

HEADLINE: बगुला भगत और केकड़ा ~
हर प्रकार के जीवों के लिए उसमें भोजन सामग्री होने के कारण वहां नाना प्रकार के जीव, पक्षी, मछलियां, कछुए और केकडे आदि वास करते थे
पास में ही बगुला रहता था, जिसे परिश्रम करना बिल्कुल अच्छा नहीं लगता था
उसकी आंखें भी कुछ कमज़ोर थीं
मछलियां पकडने के लिए तो मेहनत करनी पडती हैं, जो उसे खलती थी
इसलिए आलस्य के मारे वह प्रायः भूखा ही रहता
एक टांग पर खडा यही सोचता रहता कि क्या उपाय किया जाए कि बिना हाथ-पैर हिलाए रोज भोजन मिले
एक दिन उसे एक उपाय सूझा तो वह उसे आजमाने बैठ गया
बगुला तालाब के किनारे खडा हो गया और लगा आंखों से आंसू बहाने
एक केकडे ने उसे आंसू बहाते देखा तो वह उसके निकट आया और पूछने लगा
मामा, क्या बात है भोजन के लिए मछलियों का शिकार करने की बजाय खडे आंसू बहा रहे हो
बगुले ने ज़ोर की हिचकी ली और भर्राए गले से बोला
बेटे, बहुत कर लिया मछलियों का शिकार
अब मैं यह पाप कार्य और नहीं करुंगा
मेरी आत्मा जाग उठी हैं
इसलिए मैं निकट आई मछलियों को भी नहीं पकड रहा हूं
तुम तो देख ही रहे हो
केकडा बोला 'मामा, शिकार नहीं करोगे, कुछ खाओगे नहीं तो मर नहीं जाओगे
बगुले ने एक और हिचकी ली
ऐसे जीवन का नष्ट होना ही अच्छा है बेटे, वैसे भी हम सबको जल्दी मरना ही है
मुझे ज्ञात हुआ है कि शीघ्र ही यहां बारह वर्ष लंबा सूखा पडेगा
बगुले ने केकडे को बताया कि यह बात उसे एक त्रिकालदर्शी महात्मा ने बताई हैं, जिसकी भविष्यवाणी कभी ग़लत नहीं होती
केकडे ने जाकर सबको बताया कि कैसे बगुले ने बलिदान व भक्ति का मार्ग अपना लिया हैं और सूखा पडने वाला हैं
उस तालाब के सारे जीव मछलियां, कछुए, केकडे, बत्तखें व सारस आदि दौडे-दौडे बगुले के पास आए और बोले
भगत मामा, अब तुम ही हमें कोई बचाव का रास्ता बताओ
अपनी अक्ल लडाओ तुम तो महाज्ञानी बन ही गए हो'
बगुले ने कुछ सोचकर बताया कि वहां से कुछ कोस दूर एक जलाशय हैं जिसमें पहाडी झरना बहकर गिरता हैं
वह कभी नहीं सूखता
यदि जलाशय के सब जीव वहां चले जाएं तो बचाव हो सकता हैं
अब समस्या यह थी कि वहां तक जाया कैसे जाएं
बगुले भगत ने यह समस्या भी सुलझा दी
मैं तुम्हें एक-एक करके अपनी पीठ पर बिठाकर वहां तक पहुंचाऊंगा क्योंकि अब मेरा सारा शेष जीवन दूसरों की सेवा करने में गुजरेगा
सभी जीवों ने गद्-गद् होकर ‘बगुला भगतजी की जै’ के नारे लगाए
अब बगुला भगत के पौ-बारह हो गई
वह रोज एक जीव को अपनी पीठ पर बिठाकर ले जाता और कुछ दूर ले जाकर एक चट्टान के पास जाकर उसे उस पर पटककर मार डालता और खा जाता
कभी मूड हुआ तो भगतजी दो फेरे भी लगाते और दो जीवों को चट कर जाते
तालाब में जानवरों की संख्या घटने लगी
चट्टान के पास मरे जीवों की हड्डियों का ढेर बढने लगा और भगतजी की सेहत बनने लगी
खा-खाकर वह खूब मोटे हो गए
मुख पर लाली आ गई और पंख चर्बी के तेज से चमकने लगे
उन्हें देखकर दूसरे जीव कहते
देखो, दूसरों की सेवा का फल और पुण्य भगतजी के शरीर को लग रहा है'
बगुला भगत मन ही मन खूब हंसता
वह सोचता कि देखो दुनिया में कैसे-कैसे मूर्ख जीव भरे पडे हैं, जो सबका विश्वास कर लेते हैं
ऐसे मूर्खों की दुनिया में थोडी चालाकी से काम लिया जाए तो मजे ही मजे हैं
बिना हाथ-पैर हिलाए खूब दावत उडाई जा सकती है संसार से मूर्ख प्राणी कम करने का मौक़ा मिलता है बैठे-बिठाए पेट भरने का जुगाड हो जाए तो सोचने का बहुत समय मिल जाता हैं
बहुत दिन यही क्रम चला
एक दिन केकडे ने बगुले से कहा
मामा, तुमने इतने सारे जानवर यहां से वहां पहुंचा दिए, लेकिन मेरी बारी अभी तक नहीं आई'
भगतजी बोले 'बेटा, आज तेरा ही नंबर लगाते हैं, आजा मेरी पीठ पर बैठ जा
केकडा खुश होकर बगुले की पीठ पर बैठ गया
जब वह चट्टान के निकट पहुंचा तो वहां हड्डियों का पहाड देखकर केकडे का माथा ठनका
वह हकलाया 'यह हड्डियों का ढेर कैसा है
वह जलाशय कितनी दूर है, मामा
बगुला भगत ठां-ठां करके खूब हंसा और बोला
मूर्ख, वहां कोई जलाशय नहीं है
मैं एक- एक को पीठ पर बिठाकर यहां लाकर खाता रहता हूं
आज तू मरेगा'
केकडा सारी बात समझ गया
वह सिहर उठा परन्तु उसने हिम्मत न हारी और तुरंत अपने जंबूर जैसे पंजों को आगे बढाकर उनसे दुष्ट बगुले की गर्दन दबा दी और तब तक दबाए रखी, जब तक उसके प्राण पखेरु न उड गए
फिर केकडा बगुले भगत का कटा सिर लेकर तालाब पर लौटा और सारे जीवों को सच्चाई बता दी कि कैसे दुष्ट बगुला भगत उन्हें धोखा देता रहा

HEADLINE: चतुर खरगोश और शेर ~
वह रोज शिकार पर निकलता और एक ही नहीं, दो नहीं कई-कई जानवरों का काम तमाम देता
जंगल के जानवर डरने लगे कि अगर शेर इसी तरह शिकार करता रहा तो एक दिन ऐसा आयेगा कि जंगल में कोई भी जानवर नहीं बचेगा
सारे जंगल में सनसनी फैल गई
शेर को रोकने के लिये कोई न कोई उपाय करना ज़रूरी था
एक दिन जंगल के सारे जानवर इकट्ठा हुए और इस प्रश्न पर विचार करने लगे
अन्त में उन्होंने तय किया कि वे सब शेर के पास जाकर उनसे इस बारे में बात करें
दूसरे दिन जानवरों के एक दल शेर के पास पहुंचा
उनके अपनी ओर आते देख शेर घबरा गया
और उसने गरजकर पूछा,
‘‘क्या बात है? तुम सब यहां क्यों आ रहे हो
जानवर दल के नेता ने कहा, ‘‘महाराज, हम आपके पास निवेदन करने आये हैं
आप राजा हैं और हम आपकी प्रजा
जब आप शिकार करने निकलते हैं तो बहुत जानवर मार डालते हैं
आप सबको खा भी नहीं पाते
इस तरह से हमारी संख्या कम होती जा रही है
अगर ऐसा ही होता रहा तो कुछ ही दिनों में जंगल में आपके सिवाय और कोई भी नहीं बचेगा
प्रजा के बिना राजा भी कैसे रह सकता है
यदि हम सभी मर जायेंगे तो आप भी राजा नहीं रहेंगे
हम चाहते हैं कि आप सदा हमारे राजा बने रहें
आपसे हमारी विनती है कि आप अपने घर पर ही रहा करें
हर रोज स्वयं आपके खाने के लिए एक जानवर भेज दिया करेंगे
इस तरह से राजा और प्रजा दोनो ही चैन से रह सकेंगे"
शेर को लगा कि जानवरों की बात में सच्चाई है
उसने पलभर सोचा, फिर बोला "अच्छी बात है
मैं तुम्हारे सुझाव को मान लेता हूं
लेकिन याद रखना, अगर किसी भी दिन तुमने मेरे खाने के लिये पूरा भोजन नहीं भेजा तो मैं जितने जानवर चाहूंगा, मार डालूंगा"
जानवरों के पास तो और कोई चारा नहीं
इसलिये उन्होंने शेर की शर्त मान ली और अपने-अपने घर चले गये
उस दिन से हर रोज शेर के खाने के लिये एक जानवर भेजा जाने लगा
इसके लिये जंगल में रहने वाले सब जानवरों में से एक-एक जानवर, बारी-बारी से चुना जाता था
कुछ दिन बाद खरगोशों की बारी भी आ गई
शेर के भोजन के लिये एक नन्हें से खरगोश को चुना गया
वह खरगोश जितना छोटा था, उतना ही चतुर भी था
उसने सोचा, बेकार में शेर के हाथों मरना मूर्खता है
अपनी जान बचाने का कोई न कोई उपाय अवश्य करना चाहिये,
और हो सके तो कोई ऐसी तरकीब ढूंढ़नी चाहिये जिसे सभी को इस मुसीबत से सदा के लिए छुटकारा मिल जाये
आखिर उसने एक तरकीब सोच ही निकाली
खरगोश धीरे-धीरे आराम से शेर के घर की ओर चल पड़ा
जब वह शेर के पास पहुंचा तो बहुत देर हो चुकी थी
भूख के मारे शेर का बुरा हाल हो रहा था
जब उसने सिर्फ एक छोटे से खरगोश को अपनी ओर आते देखा तो गुस्से से बौखला उठा
और गरजकर बोला, ‘‘किसने तुम्हें भेजा है
एक तो पिद्दी जैसे हो, दूसरे इतनी देर से आ रहे हो
जिन बेवकूफों ने तुम्हें भेजा है मैं उन सबको ठीक करूंगा
एक-एक का काम तमाम न किया तो मेरा नाम भी शेर नही”
नन्हे खरगोश ने आदर से ज़मीन तक झुककर, देंगे
‘‘महाराज, अगर आप कृपा करके मेरी बात सुन लें तो मुझे या और जानवरों को दोष नहीं
वे तो जानते थे कि एक छोटा सा खरगोश आपके भोजन के लिए पूरा नहीं पड़ेगा, ‘इसलिए उन्होंने छह खरगोश भेजे थे
लेकिन रास्ते में हमें एक और शेर मिल गया
उसने पांच खरगोशों को मारकर खा लिया”
यह सुनते ही शेर दहाड़कर बोला,
‘‘क्या कहा दूसरा शेर
कौन है वह
तुमने उसे कहां देखा’’
‘‘महाराज, वह तो बहुत ही बड़ा शेर है’’, खरगोश ने कहा, ‘‘वह ज़मीन के अन्दर बनी एक बड़ी गुफा में से निकला था
वह तो मुझे ही मारने जा रहा था
पर मैंने उससे कहा, ‘सरकार, आपको पता नहीं कि आपने क्या अन्धेर कर दिया है
हम सब अपने महाराज के भोजन के लिये जा रहे थे, लेकिन आपने उनका सारा खाना खा लिया है
हमारे महाराज ऐसी बातें सहन नहीं करेंगे
वे ज़रूर ही यहाँ आकर आपको मार डालेंगे’’
इस पर उसने पूछा, ‘कौन है तुम्हारा राजा’
मैंने जवाब दिया, ‘हमारा राजा जंगल का सबसे बड़ा शेर है’
‘‘महाराज, ‘मेरे ऐसा कहते ही वह गुस्से से लाल-पीला होकर बोला बेवकूफ इस जंगल का राजा सिर्फ मैं हूं
यहां सब जानवर मेरी प्रजा हैं
मैं उनके साथ जैसा चाहूं वैसा कर सकता हूं
जिस मूर्ख को तुम अपना राजा कहते हो उस चोर को मेरे सामने हाजिर करो
मैं उसे बताऊंगा कि असली राजा कौन है’
महाराज इतना कहकर उस शेर ने आपको लिवाने के लिए मुझे यहां भेज दिया’’
खरगोश की बात सुनकर शेर को बड़ा गुस्सा आया और वह बार-बार गरजने लगा
उसकी भयानक गरज से सारा जंगल दहलने लगा
‘‘मुझे फौरन उस मूर्ख का पता बताओ’’, शेर ने दहाड़कर कहा, ‘‘जब तक मैं उसे जान से न मार दूँगा मुझे चैन नहीं मिलेगा’’
‘‘बहुत अच्छा महाराज,’’ खरगोश ने कहा ‘‘मौत ही उस दुष्ट की सज़ा है
अगर मैं और बड़ा और मज़बूत होता तो मैं खुद ही उसके टुकड़े-टुकड़े कर देता’’
‘‘चलो, ‘रास्ता दिखाओ,’’ शेर ने कहा, ‘‘फौरन बताओ किधर चलना है ?’’
‘‘इधर आइये महाराज, इधर’’
खरगोश रास्ता दिखाते हुआ शेर को एक कुएँ के पास ले गया
और बोला, ‘‘महाराज, वह दुष्ट शेर ज़मीन के नीचे किले में रहता है
जरा सावधान रहियेगा
किले में छुपा दुश्मन खतरनाक होता है’’
‘‘मैं उससे निपट लूँगा,’’ शेर ने कहा, ‘‘तुम यह बताओ कि वह है कहाँ’’
‘‘पहले जब मैंने उसे देखा था तब तो वह यहीं बाहर खड़ा था
लगता है आपको आता देखकर वह किले में घुस गया
आइये मैं आपको दिखाता हूँ’’
खरगोश ने कुएं के नजदीक आकर शेर से अन्दर झांकने के लिये कहा
शेर ने कुएं के अन्दर झांका तो उसे कुएं के पानी में अपनी परछाईं दिखाई दी
परछाईं को देखकर शेर ज़ोर से दहाड़ा
कुएं के अन्दर से आती हुई अपने ही दहाड़ने की गूंज सुनकर उसने समझा कि दूसरा शेर भी दहाड़ रहा है
दुश्मन को तुरंत मार डालने के इरादे से वह फौरन कुएं में कूद पड़ा
कूदते ही पहले तो वह कुएं की दीवार से टकराया फिर धड़ाम से पानी में गिरा और डूबकर मर गया
इस तरह चतुराई से शेर से छुट्टी पाकर नन्हा खरगोश घर लौटा
उसने जंगल के जानवरों को शेर के मारे जाने की कहानी सुनाई
दुश्मन के मारे जाने की खबर से सारे जंगल में खुशी फैल गई
जंगल के सभी जानवर खरगोश की जय-जयकार करने लगे

HEADLINE: तीसरी रोटी
महानगरीय जीवन में हर व्यक्ति की जिंदगी टुकड़ों में बँटी हुई है।
एक दूसरे को पहचानते बहुत लोग हैं लेकिन कोई किसी को जानता नहीं है।
लोगों की जान पहचान एक इंच मुस्कान से लेकर मतलब की दुकान तक सीमित है।
उस इंच भर के मुस्कान के आवरण में कितनी खुशी कितना गम छुपा है यह एक राज ही बना रहता है।
उसको ना ही कोई छूना चाहता है , ना ही कोई छूने देता है।
शर्मा जी एक ही हैं, लेकिन मॉर्निंग वॉक वाले शर्मा जी, 9.55 की लोकल वाले शर्माजी, मैनेजर शर्मा जी , मिनी के पापा शर्मा जी और अपनी पत्नी एवं सेक्रेटरी के शर्मा जी अलग हैं।
"आल इन वन" शर्मा जी को जानने वाला कोई नहीं मिलेगा।
यही यहाँ के जीवनशैली की विशेषता और विवशता है।
रोज की तरह तेंदुलकर मैदान में मॉर्निंग वॉक करने वालों की भीड़ जुट चुकी थी।
कोई दौड़ रहा है, कोई जॉगिंग कर रहा है, कोई स्ट्रेचिंग कर रहा है, कोई वाक & टॉक में व्यस्त है।
यह सिलसिला सुबह पाँच बजे से शुरू होकर साढ़े सात बजे तक चलता है।लोग अपने समयानुसार आते हैं और अपनी सुविधानुसार व्यायाम कर के निकल लेते हैं।
लेकिन सात बजे से साढ़ेसात बजे तक लोग अपने मनपसंद के ग्रुप में बैठकर अपने पसंद का वक्त अपने लिए बिताते हैं।
यही वो लम्हा होता है जब उनका केवल 'स्व' उनके साथ होता है और 'मैं' कहीं दूर खड़ा इंतजार करता है।
जो लोग यहाँ भी 'मैं' का चादर ओढ़े रहते है वो आपको अकेले टहलते या किसी कोने में मुँह लटकाए मिल जाएंगे।
इनमें से कुछ तो मात्र डॉक्टर के इंस्ट्रक्शन पर आते है और समझते हैं हम दुनिया पर एहसान कर रहे हैं।
जॉगिंग ट्रैक के डिवाइडर पर ग्रेनाइट की पटी लगी हुई है ।
उसी पर लोग अपने ग्रुप में बैठकर अपने स्टेटस से इत्तर आनंद उठाते हैं।
इन ग्रुप के बैठक को अलग अलग पॉइंट के नाम से जाना जाता है - भजन मंडली, पोलिटिकल मंडली, स्पोर्ट्स मंडली , लाफ्टर मंडली, रोमियो पॉइंट और डॉग लवर्स ।
कुछ ज्ञानचंद और ख़बरचंद ऐसे हैं जो मौसमी पंछी की तरह हर पॉइंट पर फुदकते फिरते हैं।यहाँ निगलते हैं और वहाँ उगलते हैं।
मिश्रित प्रजाति के सामाजिक जंतु इस मॉर्निंग वॉक के हिस्सेदार और भागीदार हैं।
एक लंबे अंतराल के बाद उपाधयाय जी तेज कदमों से चले आ रहे थे।
वो भजनमंडली के प्रमुख चेहरा हैं ।भजन की शुरुआत वही करते हैं।
अपनी अनुपस्थिति में यह उत्तरदायित्व वो किसी को देकर जाते हैं।वो समय के इतने पाबंद हैं कि उनको देखकर आप अपनी घडी का समय मिला सकते हैं।
रक रिटायर्ड स्कूल टीचर होने के चलते उनकी पुरी जीवन शैली टाइम टेबल से निर्देशित होती है।
आदर सबलोग उनको गुरु जी भी कहते हैं।
अनुपस्थित रहने का भी प्रोग्राम पूर्वनियोजित रहता है।
वो अपना कुछ समय मुम्बई में ,कुछ समय पैतृक गाँव मे और बाकी कुछ समय अपने दूसरे बेटे के पास अहमदाबाद में बिताते हैं।
रिटायरमेंट के बाद उनकी जिंदगी तीन टुकड़े में विभक्त हो गयी है जिसका वो बड़े ही प्रेम और संतुलित अनुशाशन से निर्वाह करते हैं।
इस मंडली में अधिकतर रिटायर्ड लोग ही है और अपनी जिंदगी की ढलती शाम को गहन रात्रि में बदलने का इंतजार कर रहे हैं।
भजन के बाद सभी अपने अनुभवों और वर्तमान के संघर्ष को एक दूसरे से साझा करते हैं।
किसी भी जिज्ञासु के लिए इनका वार्तालाप एक जीवंत पुस्तक की तरह है।
भजन मंडली को डॉग लवर्स पॉइंट के नेतृत्वकर्ता यादव जी से नहीं पटती है।
उनके टीम में अधिकतर युवा पीढ़ी के लोग हैं और उनकी परिचर्चा डॉग ब्रीड ,उनकी देख रेख, उनके पालन पोषण से संबंधित समस्या और निराकरण पर केंद्रित रहता है।
इस ग्रुप के लिए डॉग की दुनिया से बाहर किसी चीज का अस्तित्व नहीं है।
डॉग्स के फैंसी ड्रेस प्रतियोगिता आयोजित करना, उनके लिए चिकन पार्टी रखना , उनकी खेल स्पर्धा कराना बहुत बड़ी उपलब्धि मानी जाती है।
पोलिटिकल पॉइंट का नेतृत्व गुप्ता जी के इर्दगिर्द घूमता रहता है।वो रोज कोई न कोई विवादास्पद मुद्दा उछाल देते हैं जिसपर ज्ञानचंदों और अपनी राजनीतिक प्रतिबद्धता रखनेवालों के बीच बहस कटुता की सीमा तक पहुँच जाती है।
लेकिन मैदान से बाहर सब ऐसे मिलते हैं जैसे कुछ हुआ ही ना हो ।
पीठ मुड़ते ही बात खत्म, जज्बात खत्म।अगले रोज नया मुद्दा नई बहस।
रोमियो पॉइंट के अधिकतर सदस्य दूरस्थ इलाके से आते हैं ताकि उनके पहचान वाले के मिलने की संभावना नगण्य हो।
उनका आपसी व्यवहार और बातचीत लगभग अश्लीलता की श्रेणी में फिट बैठता है।
लेकिन उसमे किसी का अपना बच्चा नहीं होता है और कोई भी उच्छऋंखल होती युवा पीढ़ी से पंगा नहीं लेना चाहता और उनकी अनदेखी करता है।
इसको वो लोग अपनी स्वीकार्यता समझ बैठे हैं।
रोज की तरह आज भी गुरुजी भजन मंडली पॉइंट पर नियत समय पर पहुँचे और गणपति स्तुति के बाद "श्रीराम जयराम" शुरू हो गया।फिर हनुमान चालीसा का दो बार पाठ हुआ ।
उसके बाद तम्बाकू घिसने और गप्प का सिलसिला शुरू हो गया।
लेकिन गुरुजी ने यह अनुभव किया कि आज माहौल थोड़ा गंभीर और गमगीन है।
चूंकि वह दो महीना बाद जौनपुर से लौटे हैं तो वो यहाँ की वस्तुस्थिति से अनभिज्ञ थे ।
उन्होंने अपने मित्र मौर्या से पूछा की भाई क्या बात है?
सबलोग गंभीर चिंता में थे।
मेरी अनुपस्थिति में किसी के साथ कुछ ऊपर नीचे हुआ है क्या ?
मौर्या जी ने कहा कुछ खास नहीं बस अपने वो पुरोहित जी जो थे-- गुरुजी - हाँ क्या हुआ उनको ?
कहीं उनका विकेट तो नहीं चल गया ?
तभी मिश्रा जी बोले नहीं वैसी कोई बात नहीं हुई है ।
लेकिन मामला उससे भी गंभीर है।
पुरोहित जी और गुरुजी भजन मंडली के संस्थापक सदस्य थे।
उन्ही दोनो ने यह कार्यक्रम शुरू किया था।
धीरे धीरे अन्य लोग जुड़ते चले गए थे।अतः गुरुजी का चिंतित होना स्वभाविक था।
मिश्रा जी ने बताया कि अब वो वृद्धाश्रम में रह रहे हैं और काफी दुखी हैं।भगवान बुढापा में किसी को यह दिन नहीं दिखाए।
गुरुजी - लेकिन यह सब कैसे हो गया, उनकी पत्नी कहाँ चली गयी?
मिश्रा जी - पूरी कहानी तो उनके मौत के बाद ही शुरू हुई।पिछले महीने उनकी पत्नी का देहांत हो गया।उसके बाद वो एकदम टूट गए।अब किसी से कुछ भी नहीं बोलते हैं।
बहुत दिन से वो नहीं आ रहे थे तो उनका हालचाल जानने के लिए उनके घर गया तो पता चला कि उनक फ्लैट बिक चुका है और वो अब वृद्धाश्रम में रहते हैं।
नए मकान मालिक को तो यह भी नहीं मालूम था।यह बात उनके पड़ोसी ने बताया।
मैं उनको मिलने के लिए वहाँ गया लेकिन उन्होंने कुछ भी नहीं बताया।ऐसा लग रहा था जैसे वो संज्ञाशून्य हो गए हों।अतः मुझे उनकी इस स्थिति का वास्तविक कारण ज्ञात नहीं हो पाया।
कुल मिलाकर उनकी हालत बहुत दयनीय है और कारण अज्ञात है।
यह सब जानकर गुरुजी बहुत दुःखी हुए और कल जाकर उनसे मिलने का निर्णय किया।
संयोग से अगले रोज रविवार का दिन था अतः पुरा दिन मुलाकात का समय था।
उत्तन के रामभरोसे वृद्धाश्रम में गुरुजी दस बजे पहुँच गए।
उन्होंने पुरोहित जी से मिलने का आग्रह आश्रम का देखरेख करनेवाले सकपाल से किया।सकपाल ने उनके कमरे तक पहुंचने का रास्ता बता दिया।
गुरुजी जब कमरा में पहुँचे तो देखा कि एक कमरे में पाँच बेड लगा है और सभी बेड पर एक जैसा चादर और तकिया रखा था।यदि उनका रंग सफेद होता तो यह जगह हॉस्पिटल का एक वार्ड जैसा लगता।
रूम में घुसते ही पुरोहित जी का बेड दिख गया।वो आंखे बंद कर तकिया के सहारे अर्धलेटि अवस्था में पड़े थे।
गुरुजी उनके बिस्तर के करीब जाकर कुछ देर उनको देखते रहे और वो उसी अवस्था मे पड़े रहे।
गुरुजी ने जब उनका नाम लेकर अभिवादन किया तो उनकी तंद्रा भंग हुई।
अपने सामने गुरुजी को पाकर पुरोहित जी के सब्र का बांध टूट गया।वो उनसे लिपटकर छोटे बच्चे की तरह फफक कर रो पड़े।
गुरुजी ने भी उनको जी भर कर रोने दिया ताकि उनका मन हल्का हो।
उनके बगल के बेड वाले बंगेरा ने कहा "तुम औरत के माफिक क्यों आँसू बहा रहे हो।अभी तक अपनों के लिए जिया अब अपने लिए जीना सीखो।
लगता है यह तुम्हारा दोस्त है , तुम इसको लेकर 'क्राइंग पॉइंट' पर चले जावो और उससे बात करके अपना मन हल्का कर लो।
यहाँ पर तुम्हारी बात सुनकर दूसरे लोगों के मनोबल पर असर पड़ेगा।" फिर गुरुजी का हाथ पकड़कर वो बाहर आकर गार्डेन में बरगद के पेड के नीचे रखे बेंच पर बैठ गए।
अबतक पुरोहित जी भी कुछ संयमित हो चुके थे।
फिर गुरुजी ने उनसे कहा तुम मुझे विस्तार से बताओ यह सब कैसे हुआ और तुमने मुझे बताने का जरूरत नहीं समझा?" लहजा सख्त और शिकायती था जो सिर्फ एक दोस्त का ही हो सकता है।
पुरोहित ने अपने हाथों से फिर से नम हो चुकी पलकों को पोछकर गुरुजी के कंधे पर हाथ रखकर कहा " तुमको सब बताता हूँ यार, तुमको नहीं बताउँगा तो किसको बताउँगा !
मेरे साथ जो भी हुआ वो मैंने किसी के साथ साझा नहीं किया है।" गुरुजी ने कहा बता दे यार, तुम्हारा भी मन हल्का हो जाएगा और मेरे से जो भी होगा मैं तुम्हारी मदद करूँगा।
पुरोहित - तुम्हारे जाने के कुछ दिन बाद मेरी पत्नी की तबियत अचानक बहुत खराब हो गयी और उसको आई सी यू में डालना पड़ा ।
लेकिन वो मुझे हमेशा के लिए छोड़कर चली गई।
बेटा-बहु से मिलने की इच्छा भी पूरी नहीं हुई।
जबतक वो थी मैं खुद को खुशनसीब समझता था।बेटे बहु अमेरिका में सेटल्ड हैं ।अपना भी रिटायरमेंट के बाद पेंशन का इतना मिल जाता है कि कोई कठिनाई नहीं थी।
बेटा- बहु अमेरिका से आए और उसकी क्रियाकर्म तक ठहरे।
इस बीच उनका व्यवहार बहुत ही अच्छा था।
उनलोगों ने मुझे इस बात के लिए मना लिया कि मैं भी उनके साथ अमेरिका चलकर रहूँ।
पासपोर्ट तो पहले से ही बना हुआ था बेटे ने वीसा भी निकलवा दिया।
फिर फ्लैट को यह कहकर बेचवा दिया कि जब यहाँ रहना नहीं है तो यह फ्लैट किस काम का।
मैं तो अपनी पत्नी के गम में अपनी सुधबुध में नहीं था।
बेटा ने जो भी कहा मैं करता गया और उसने जहाँ कहा साइन करता गया।
अमेरिका जाने का दिन भी आ गया हमलोग एयरपोर्ट गए और वो दोनो अंदर चले गए यह बोलकर की कुछ मेरी वीसा में टेक्निकल इशू है उसको रेक्टिफाय कराना है।
साथ में मेरा लगेज और और मोबाइल भी लेते गए।
मैं बाहर बैठा उनका इंतजार करते रहा ।
दोपहर से जब शाम हो गई और भूख से मेरी हालत खराब होने लगी तो वहाँ खड़ा सी आई एस एफ के कांस्टेबल ने पूछा बाबा आप यहाँ बैठकर किसका इंतजार कर रहे हैं।
मैंने उसको बताया कि मुझे अमेरिका का फ्लाइट पकड़ना है , बेटा के साथ अब वहीं रहूँगा।उसने पूछा आपके पास टिकट है।
मैंने उसको टिकट का ज़ेरॉक्स दिखाया।
कागज देखते ही उसने बताया यह फ्लाइट तो तीन घंटे पहले उड़ गई।
रुकिए मैं चेक करता हूँ कि इसमे आपके बेटा ने बोर्ड किया है या नहीं।
कांस्टेबल ने जब लौटकर बताया कि बाबा आपका बेटा तो अमेरिका चला गया आप अपने घर लौट जाओ।
मेरे पास अब केवल पॉकेट डायरी था जिसमे मात्र पाँच सौ रुपया ,,आधार कार्ड और पेंशन एकाउंट का एटीएम कार्ड था।
मोबाइल फोन नहीं होने के चलते मेरे पास कोई कांटेक्ट नंबर नहीं था जिसको मैं संपर्क कर सकूं।
किसी तरह अपने बिल्डिंग में पहुँचा।
मेरे फ्लैट पर नए मालिक का ताला लटक रहा था।
मैं अपने पड़ोसी देसाई के घर गया।सारी बात सुनकर उसने मुझे खूब खरी खोटी सुनाया और कहा कि तुमने अपने हाथ से अपना हाथ काट लिया है।तुम्हारे पास अब मात्र वृद्धाश्रम का ही विकल्प बचा है।
फिर अगले रोज मुझे यहाँ पर लाया तब से यहीं हूँ और अभी तक नहीं समझ पाया मुझसे गलती कहाँ हो गयी।
लगता है यह मेरे पिछले जन्म के पाप का भुगतान है।
आज मैं एक  रोटी के लिए भारी हो गया।
गुरुजी ने संतावना देते हुए कहा - भाई देखो, मनुष्य को जीवन मे चार प्रकार की रोटी मिलती है और इंसान को उन सबका सम्मान करना चाहिए और आभारी होना चाहिए।
पुरोहित - मैं समझा नहीं ।
गुरुजी - मॉर्निंग वॉक से लौटते समय हनुमान जी के मंदिर में माथा टेककर मैं हमेशा कहता था की भगवान मेरे ऊपर इतनी कृपा करना कि मुझे तीसरी रोटी से वंचित नहीं होना पड़े।तुम हमेशा पूछते थे कि "क्या तुम्हारी बहु तुमको तीन ही रोटी खाने को देती है?" मैं इस बात को टाल जाता था ।आज मैं तुमको उस प्रार्थना का मतलब बताता हूँ।
पहली रोटी माँ के हाथ की होती है जिसमे ममता भरी होती है।खाने से पेट भर जाता है लेकिन मन नहीं भरता।
दूसरी रोटी बीबी के हाथ का होता है जिसमे परस्पर प्रेम और समर्पण होता है उससे पेट भी भारता है और मन भी तृप्त होता है।
तीसरी रोटी बहु के हाथ की होती है जिसमे कर्तव्य का भाव होता है।उसमे स्वाद भी होता है और पेट भी भरता है।
और चौथी रोटी नौकरानी के हाथ का होता है।इसमे प्यार और अपनापन का अभाव होता है तथा स्वाद का भरोसा नहीं रहता है।
अतः हर किसी को माँ की पूजा और आदर करना चाहिए।
बीबी को प्यार और इज्जत देनी चाहिए।
बहु को बेटी समझो और उसको सम्मान दो।यदि नसीब से नौकरानी के हाथ की रोटी खाने की नौबत आ जाए तो स्वाद की अपेक्षा मत रखो केवल जीने भर खावो ताकि बुढापा आराम से कटे और उस हाथ का शुक्रगुजार रहो।
कभी-कभी बिना गलत हुए भी इंसान को अवांछित परिस्थिति का सामना करना पड़ता है।तुमने भी तो अपने गाँव से संपर्क काफी पहले तोड़ लिया था ।
यदि वह सेतु आज जीवंत होता तो तुमको यहाँ आश्रय नहीं लेना पड़ता ।
क्योंकि गांव में आज भी इंसानियत बहुत हद तक जिंदा है और शायद ही किसी को वृद्धाश्रम में जाना पड़ता है।
अपनों के बीच की खींचतान और कड़वाहट का स्वाद भले नीम की तरह कड़वा लगे लेकिन कई तरह की बीमारी से दूर रखता है।
गुरुजी ने अपना फोन उनको दे दिया और उसमे से अपना आधार कार्ड लिंक्ड सिम निकाल लिया।दूसरा सिम उसी में था लेकिन उस फोन में उनके सभी कॉमन फ्रेंड का नंबर सेव था।तुम अब यहाँ पर ही खुश रहना सीखो।
मैं और अपने भजन मंडली के मित्र गण समय समय पर मिलने आते रहेंगे।
तुम यहाँ के लोगों को ही अपने परिवार की तरह अपना लो आगे की यात्र आसान रहेगी।
जो बीत गयी वो बात गयी उनको छोड़कर आगे की यात्रा आनंदमय बनाने का प्रयास करो।
तुमको इतना पेंसन तो मिलता ही है कि तुमको किसी प्रकार की तंगी अकेली जान को तो नहीं होने वाली।
पुरोहित जी ने मुस्कुराकर कहा तुम्हारी बातों से मुझे बहुत राहत मिली ।
मैं भी ईश्वर से प्रार्थना करूँगा की तुम्हारी तीसरी रोटी आजीवन बनी रहे।



